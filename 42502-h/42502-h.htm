<!DOCTYPE html PUBLIC "-//W3C//DTD XHTML 1.1//EN"
"http://www.w3.org/TR/xhtml11/DTD/xhtml11.dtd">
<html xmlns="http://www.w3.org/1999/xhtml" xml:lang="it">
<head>
<meta http-equiv="Content-Type" content="text/html; charset=UTF-8" />
<title>The Project Gutenberg eBook of Paolo Pelliccioni, Volume I (of 2), by Francesco Domenico Guerrazzi</title>
 <style type="text/css">
body {margin-left: 10%; margin-right: 10%;}

hr {width: 70%; margin-top: 1em; margin-bottom: 1em;}
hr.mid {width: 50%;}
hr.tiny {width: 10%; margin: 1.5em auto;}

p {margin-top: .5em; margin-bottom: 0em; line-height: 1.2;}

.center {text-align: center; text-indent: 0;}

div.titlepage {text-align: center; margin: 2em 5%; padding-bottom: 2em; page-break-before: always; page-break-after: always;}
div.verso {text-align: center; padding-top: 2em; font-size: 95%; margin: 0 10%;}
div.dedica {page-break-before: always; text-align: center; font-size: 120%; line-height: 1.5; padding-top: 3em; padding-bottom: 3em;}
div.dedica p.aut {text-align: right; margin-right: 10%;}
div.somm {page-break-before: always; padding-top: 3em;}
div.chapter {page-break-before: always; padding-top: 3em;}
div.chapter h2 {page-break-before: avoid;}

h1,h2 {text-align: center; font-style: normal;
font-weight: normal; line-height: 1.5;}
h1 {font-size: 200%; margin-top: 2em; margin-bottom: 2em;}
h2 {font-size: 140%; margin-top: 1em; margin-bottom: 2em;}

a.tag {vertical-align: .3em; font-size: .8em;
  text-decoration: none; padding-left: .1em; line-height: 0em;}
div.footnotes {page-break-before: always; font-size: 90%; padding-top: 3em;}
.footnotes h2 {margin-bottom: 2em; font-size: 115%;}
.footnotes p {padding: 0 1em;}
.footnotes a {text-decoration: none;}

.pagenum  {position: absolute; right: 5%; font-style: normal;
  font-weight: normal; font-size: 65%; text-align: right; color: #999999;
  background-color: #ffffff;}

.pad4 {margin-top: 4em;}
.pad2 {margin-top: 2em;}

.x-small {font-size: 70%;}
.small {font-size: 85%;}
.large {font-size: 115%;}
.x-large {font-size: 130%;}
.noserif {font-family: sans-serif;}
.smcap {font-variant: small-caps;}
.scp {font-size: 75%;}

table {margin: auto;}
#indice {width: 80%; line-height: 1em; margin-top: 2em;}
#indice td.c {text-align: center; vertical-align: top;}
#indice td.cap {text-align: right; vertical-align: top; white-space: nowrap; padding-right: .5em;}
#indice td.pag {text-align: right; vertical-align: bottom; white-space: nowrap;}

#coverpage {text-align: center; margin: 3em auto;}

.tnote {background-color: #F5F5DC; color: #000; padding: 1em 1em 2em 1em;
  margin: 3em 10%; font-family: sans-serif; font-size: 90%; page-break-before: always;}
.tntitle {text-align: center; text-indent: 0; padding: 1em; font-size: 120%;}
.tnote p {padding: 0 1em;}

.poem {text-align: left; font-size: 95%; margin: 1.5em 10%;}
.poem p {margin: 0; padding-left: 3em; text-indent: -3em;}
.poem p.i2 {text-indent: -1em;}
.poem p.i4 {text-indent: 7em;}

    h1.pg   { font-weight: bold;
              line-height: 1;
              font-size: 190%;
              margin-top: 0em;
              margin-bottom: 1em; }
    hr.full { width: 100%;
              margin-top: 3em;
              margin-bottom: 0em;
              margin-left: auto;
              margin-right: auto;
              height: 4px;
              border-width: 4px 0 0 0; /* remove all borders except the top one */
              border-style: solid;
              border-color: #000000;
              clear: both; }
    </style>
</head>
<body>
<h1 class="pg">The Project Gutenberg eBook, Paolo Pelliccioni, Volume I (of 2), by
Francesco Domenico Guerrazzi</h1>
<p>&nbsp;</p>
<p>&nbsp;</p>
<table border="0" style="background-color: #ccccff;margin: 0 auto;" cellpadding="10">
  <tr>
    <td valign="top">
      Note:
    </td>
    <td>
      Images of the original pages are available through
      Internet Archive. See
      <a href="https://archive.org/details/paolopelliccioni00gueruoft">
      https://archive.org/details/paolopelliccioni00gueruoft</a><br />
      <br />
      Project Gutenberg has the other volume of this work.<br />
      <a href="http://www.gutenberg.org/files/42503/42503-h/42503-h.htm">Volume II</a>: see http://www.gutenberg.org/files/42503/42503-h/42503-h.htm
    </td>
  </tr>
</table>
<p>&nbsp;</p>
<hr class="full" />
<p>&nbsp;</p>

<div id="coverpage">
  <img src="images/cover.jpg" alt="Copertina" />
</div>

<div class="titlepage">
<h1>
PAOLO PELLICCIONI
</h1>

<p>
RACCONTO STORICO
</p>

<p class="x-small pad2">
DI
</p>

<p class="x-large pad2 noserif">
F. D. GUERRAZZI.
</p>

<p class="pad2 small">
VOLUME PRIMO.
</p>

<p class="pad4 large">
MILANO,
</p>

<p>
CASA EDITRICE ITALIANA DI M. GUIGONI.
</p>

<p class="small">
Corso di Porta Nuova, N. 5.
</p>

<p>
1864.
</p>
</div>

<div class="verso">
<hr class="mid" />
<p>
Dritti di traduzione e riproduzione riservati.
</p>

<p>
NB. <i>Tutte le copie non munite della firma dell'editore
verranno considerate come contraffatte.</i>
</p>

<p>
Presentata alla R. Prefettura di Milano
il 10 agosto 1864.
</p>

<p>
Tip. Guigoni.
</p>
<hr class="mid" />
</div>

<div class="somm">
<p class="center x-large">
INDICE.
</p>

<table id="indice" summary="">
 <tr>
  <td class="c"><a href="#dedica">DEDICA</a></td>   <td colspan="2">&nbsp;</td><td class="pag"><i>Pag.</i> v</td>
 </tr>
 <tr>
  <td class="c">CAPITOLO</td> <td class="cap">I.</td> <td><a href="#capI">Sisto Quinto e il conte Olivarez</a></td>  <td class="pag">9</td>
 </tr>
 <tr>
  <td class="c">»</td> <td class="cap">II.</td> <td><a href="#capII">Paolo Pelliccioni</a></td> <td class="pag">49</td>
 </tr>
 <tr>
  <td class="c">»</td> <td class="cap">III.</td> <td><a href="#capIII">Il Bandito e il Bargello</a></td> <td class="pag">74</td>
 </tr>
 <tr>
  <td class="c">»</td> <td class="cap">IV.</td> <td><a href="#capIV">La donna superba</a></td> <td class="pag">132</td>
 </tr>
 <tr>
  <td class="c">»</td> <td class="cap">V.</td> <td><a href="#capV">Contradizioni</a></td> <td class="pag">156</td>
 </tr>
 <tr>
  <td class="c">»</td> <td class="cap">VI.</td> <td><a href="#capVI">Nuove contradizioni</a></td> <td class="pag">173</td>
 </tr>
 <tr>
  <td class="c">»</td> <td class="cap">VII.</td> <td><a href="#capVII">È morta</a></td> <td class="pag">212</td>
 </tr>
 <tr>
  <td class="c">»</td> <td class="cap">VIII.</td> <td><a href="#capVIII">Sangue romano</a></td> <td class="pag">250</td>
 </tr>
 <tr>
  <td class="c">»</td> <td class="cap">IX.</td> <td><a href="#capIX">Il Cardinale</a></td> <td class="pag">306</td>
 </tr>
</table>
<hr />

</div>

<div class="dedica"><a id="dedica"></a>
<p>
ALL'AMICO DI GIACOMO LEOPARDI,<br /><br />
ALLO SCRITTORE DI <i>GINEVRA</i><br /><br />
<b>ANTONIO RANIERI</b><br /><br />
CHIARO<br /><br />
PER DOTTRINA NON MENO CHE PER RETTITUDINE,<br /><br />
IN TESTIMONIANZA DI MUTUA AMICIZIA,<br /><br />
QUESTO RACCONTO INTITOLA
</p>

<p class="aut pad2 small">
<b>F. D. GUERRAZZI.</b>
</p>
</div>

<div class="chapter">
<p>
<span class="pagenum"><a id="Page_9"></a>[9]</span>
</p>

<p class="center x-large">
PAOLO PELLICCIONI.
</p>
<hr class="mid" />

<h2 class="pad2"><a id="capI"></a>
CAPITOLO PRIMO.<br />

<span class="small">Sisto Quinto e il conte Olivarez.</span>
</h2>

<p>
— Santità, le faccio umilissimamente
considerare come, da un'ora e più, con la
reverenza debita al Vicario di Gesù Cristo
redentore sopra la terra, le sia venuto
esponendo il profondo disgusto del mio
signore e padrone, Sua Maestà Cattolica,
non che la repugnanza di tutto l'illustrissimo
ed eccellentissimo clero di Spagna
per questa sua ultima bolla, la quale giudichiamo
perniciosissima alla quiete della
santa madre Chiesa. Noi pertanto, con
le mani giunte, la supplichiamo e scongiuriamo
<span class="pagenum"><a id="Page_10"></a>[10]</span>
a porre giù dall'animo siffatto
funesto disegno: ad ogni modo la prego,
e riprego, sicchè il priego valga mille,
a degnarsi di una qualche risposta, affinchè,
caso mai (il che Dio tolga) alla Vostra
Beatitudine talentasse ostinarsi nello
scandalo, Sua Maestà il Re mio signore
e padrone possa pigliare nei suoi stati i
provvedimenti, che il suo zelo per la religione,
e l'autorità della propria corona,
la quale egli ricava direttamente da Dio,
gli persuaderanno essere meglio opportuni. —
</p>

<p>
E qui colui che favellava tacque, ed
aspettò buona pezza, tuttavia invano: allora
con voce tremula, come chi si tenga
per non dare di fuori, egli soggiunse:
</p>

<p>
— Dunque, nonostante le mie fervide,
e ad un punto ossequiose istanze, la Santità
Vostra non giudicherà dicevole di
porgermi risposta? Si degni avvertire, Beatissimo
Padre, il corriere per la Spagna
sta su le mosse per partire ed aspetta i
dispacci, sicchè si riscuota una volta;
che medita adesso? A che pensa? —
</p>

<p>
Così favellava, secondo il costume della
<span class="pagenum"><a id="Page_11"></a>[11]</span>
sua Corte, prolisso e sazievole<a class="tag" id="tag1" href="#note1">[1]</a> il conte
Olivarez ambasciatore spagnuolo a Roma,
superbissimo tra i superbi <i>idalghi</i> del suo
paese; e quantunque la forma delle parole,
e gli atti del corpo comparissero quali il
più fisicoso dei cerimonieri del Papa non
avrebbe trovato da appuntare, o avrebbe
ripreso poco, pure aveva creduto bene arrestarsi
sul terzo punto interrogativo, essendo
simili punti per propria indole assai
sdrucciolevoli alla provocazione.
</p>

<p>
Veramente non gli si avrebbe potuto
dare torto, dacchè il Papa, al quale egli
volgeva il discorso, gli stesse davanti immobile
e taciturno, come se non si fosse
nè manco favellato a lui.
</p>

<p>
Il Papa era Sisto V che gli dava udienza,
il quale secondo il suo costume, tenendosi
nè appoggiato nè seduto alla estrema
sponda del tavolino con le braccia aperte,
e le mani ferme sopra lo spigolo di quello,
mentre con ambo li piedi tesi puntava
forte il pavimento: il capo aveva chino, e
gli occhi chiusi, nè l'alito stesso lo chiariva
vivo, senonchè, alle parole ultime del
Conte, egli schiuse l'occhio destro, e lo
<span class="pagenum"><a id="Page_12"></a>[12]</span>
guardò a stracciasacco quattro volte e
sei; quando poi costui ebbe finito, Sisto,
quasi tirasse co' denti le parole, disse:
</p>

<p>
— Ambasciatore, noi pensavamo tra
noi, che cosa avremmo guadagnato da
un lato, e che cosa perduto dall'altro,
facendovi gettare giù su la strada da quella
finestra, che avete dietro le spalle.....
</p>

<p>
Il Conte si voltò di un tratto senza nè
anco volerlo, e con terrore si vide dietro
una finestra; il Papa, non avvertendo
cotesto moto o non lo curando, ripigliava
sempre tranquillissimamente:
</p>

<p>
— E se volete accettare un nostro consiglio,
noi, mirate, vi diremmo che ve ne
andaste prima che noi avessimo fatto il
conto, — perchè, <i>cæteris paribus</i>, mettiamo
pegno che in noi la vincerà il gusto di
vedere che garbo faccia un ambasciatore di
Sua Maestà Cattolica volando per aria. —
</p>

<p>
Il Conte, curvo fin lì come arco teso,
si raddrizzò pari a quello, dopo scoccata
la freccia, e, rinvenuta barellando la porta,
se la svignò: ricuperato, appena fuori della
sala, l'uso delle gambe, correva, correva
come se il diavolo lo cacciasse, o gli sbirri
<span class="pagenum"><a id="Page_13"></a>[13]</span>
lo cercassero, e, nella fuga disonesta, dimenticava
spada, cappa e cappello lasciati
nelle mani dei camerarii del Papa, i quali,
correndogli dietro, non lo poterono arrivare
prima ch'ei salisse in carrozza, sicchè ebbero
a riportarglieli a casa.
</p>

<p>
Giunto al palazzo di Spagna, si provò
il Conte di vincere la paura con la superbia,
e non vi riuscì; anzi l'una e l'altra gli
dettero travaglio per guisa che, indi a
breve, gli si mise il ribrezzo della febbre
addosso, a cui successero le caldane; le
quali sempre crescendo lo costrinsero di
cercare a tastoni il letto, e a giacervisi
sopra, dove prese a vagellare con inestimabile
sgomento dei famigliari, che lo
giudicarono ammattito: di fatti, egli urlava:
</p>

<p>
— A me queste cose? A me, ambasciatore
di Sua Maestà Cattolica, primo potentato
dei due mondi?... Ale! ale! per
Dio datemi l'ale, o casco, e mi rompo il
collo... mirate come sono alte le finestre...
corda! corda! Ma che il padre di questo
Papa fosse un funaiolo, ch'egli è così innamorato
delle funi?... Non gli basta mandare
<span class="pagenum"><a id="Page_14"></a>[14]</span>
tanta gente in su, che adesso lo piglia
la smania di mandarne altrettanta in
giù...? Con questi preti ci vuole un principe
di Borbone, a patto che non moia...
un duca di Alba, purchè sul più bello
non venga richiamato.... <i>Voto a Dio</i>, datemi,
Maestà, quattro vecchie bande di
Spagnuoli, ed io vi porto il porcaio della
Marca a Madrid dentro una gabbia....
</p>

<p>
Tali e molte più erano le parole del vaneggiante,
di cui forse ne riferimmo anco
troppe. I famigliari lo vigilarono attorno al
letto, non sapendo però come sovvenirlo, o
piuttosto lo aiutavano troppo, perchè ci
era di quelli che lo credevano stregato,
altri indemoniato, non mancava chi sostenesse,
che voleva dire lo stesso, ma il
Cappellano dell'Ambasciata ostava con
tutte le forze, e gratificava in tondo dell'ignorante
a tutto pasto; però non persuadeva,
o persuadeva pochi, e parendo
il caso grave, chi gli applicò sul capo la
immagine della Madonna del <i>Pilar</i>, e chi
quella di Monserrato; altri, riveriti come si
doveva i rimedi spirituali, ammonivano
sarebbe stato prudente ricorrere ai materiali,
<span class="pagenum"><a id="Page_15"></a>[15]</span>
epperò il segretario lo copriva per
farlo sudare, il cancelliere lo scopriva per
amministrargli un cristeo; taluno avvisava
cavargli sangue, tale altro applicargli le
coppette a taglio; insomma, se il povero
Conte non rinveniva gli spiriti, la quale
cosa accadde verso la metà della notte,
restava sepolto sotto la mole dei rimedi
così temporali come spirituali.
</p>

<p>
Sul far del giorno la febbre efimera
cessò, ma intronato dalla radice dei capelli
fino alle ugne dei piedi, non ebbe balía
di levarsi da letto: pauroso però, che
della sua paura traspirasse novella, sotto
pena di essere cacciati via come marrani,
ordinava alle persone della famiglia tacessero
il caso; se taluno veniva per esso,
lo congedassero col pretesto, che avendo
logora gran parte della notte a dettare
dispacci, si era addormentato sul fare del
giorno; lo avrebbe ricevuto il dì di poi;
per ora lo lasciassero in riposo.
</p>

<p>
Così il Frascatino, soprannome del barbiere
dell'<i>Ambasciata</i> (però che l'Ambasciata
avesse il barbiere, e non l'ambasciatore),
malgrado il suo molto arrovellarsi,
<span class="pagenum"><a id="Page_16"></a>[16]</span>
non ottenne di vedere il Conte, nè riuscì
a cavare una parola di bocca ai servitori;
tornasse il giorno dopo, gli dissero
quattro volte e sei, allora saprebbe se
avesse a radere la barba al Magnifico,
o no.
</p>

<p>
Frascatino se ne andava con sembianza
compunta: giunto a piè della scala, gli
venne voglia di tentare una seconda volta,
e ne salì mezza; ma quivi stette, e considerato
che quanto a cocciutaggine gli
Spagnuoli escono tutti dall'Andalusia,
madre patria dei migliori muli che vanti
la Spagna, avvilito riscese.
</p>

<p>
Alla dimane si trovò in piedi al punto
stesso che l'allodola spiegava l'ale per lasciare
il nido; fattosi presso al palazzo e
trovatolo chiuso, si mise a passeggiare su
e giù col moto del pendolo, e appena
aperto il portone s'intromise: per questa
volta gli camminava amica la fortuna,
imperciocchè, come tosto fu avvisato il
Conte della sua presenza, comandò che
entrasse.
</p>

<p>
Entrava il Frascatino a testa bassa, e
dopo avergli baciato con profondo ossequio
<span class="pagenum"><a id="Page_17"></a>[17]</span>
le mani, di un tratto gli ficcò gli occhi
dentro al viso. Misericordia! Comecchè
gli fosse sempre comparso colore di olio
di noce vieto, adesso poi gli appariva
tinto di verde rame stemperato nel tôrlo
di ovo.
</p>

<p>
Ad un barbiere allora veniva mala pena
concesso di augurare il buon giorno ai
nobili clienti, però egli in silenzio ammannì
gli arnesi, allacciò la striscia alla
seggiola, gli strinse il bavaglio alla gola,
della spuma del sapone sbattuto gl'intrise
le gote, prima passò il rasoio sul cuoio,
poi sul palmo delle mani, e con l'indice
e il pollice tirata la pelle verso la tempia
destra, prese a menare giù col rasoio. Da
prima il dabbene barbiere s'industriò di
attaccare il lucignolo col raderlo lieve così
ch'era una delizia, e non venne a capo di
nulla; allora mutato registro gli fece stridere
il rasoio sopra le guancie, e il Conte
apriva e chiudeva gli occhi strabuzzati
come uomo preso dal male di santo Antonio,
come credo io avesse a fare la Madonna
di Rimini in tempi assai prossimi a
questi. Qualche grossa lacrima sgorgatagli
<span class="pagenum"><a id="Page_18"></a>[18]</span>
dalla congiuntiva scendeva giù a mescolarsi
con la saponata, e nondimanco
taceva; il Frascatino stava per darsi
alla disperazione, quando a mezza barba,
il Conte così facendo lo svogliato cominciò:
</p>

<p>
— Orsù, barbiere, che nuove in città?
</p>

<p>
— Magnifico signor Conte, e' si fa un
gran dire della sua infermità....
</p>

<p>
— Malato io? Per la vita del re don
Filippo io non mi sono mai sentito bene
disposto della persona come adesso....
</p>

<p>
— Capisco anch'io che sbalestrano a
parole, e tuttavia la faccia pallida e il
lividore degli occhi mostrano espresso che
vostra signoria illustrissima ha passata la
trista nottata.
</p>

<p>
— Ma no... ma no pei grani del mio
santo Rosario... questo accade per non
avere chiuso gli occhi da ieri l'altro in qua.
</p>

<p>
— Capisco....
</p>

<p>
— Avendo mestieri di spedire i dispacci
in Ispagna...
</p>

<p>
— Capisco.... capisco: dopo il caso di
vostra signoria illustrissima che adesso,
mercè le sue parole, conosco privo di
<span class="pagenum"><a id="Page_19"></a>[19]</span>
fondamento, non si cessa di menare rumore
per l'altro atrocissimo d'ieri....
</p>

<p>
— Ieri accadde un caso atrocissimo?
</p>

<p>
— Già! O non gliel'hanno riportato?
</p>

<p>
— Vi ho detto, che rimasi tutto il
giorno chiuso a dettare dispacci....
</p>

<p>
— Ma io credeva, che i dispacci si
versassero appunto su questo....
</p>

<p>
— O com'entrano i dispacci di Spagna
col caso d'ieri....?
</p>

<p>
— Come ci entrano? Santa Vergine della
Neve! o non si tratta appunto di Spagnuoli
trucidati?
</p>

<p>
— Spagnuoli trucidati!
</p>

<p>
— Già, e quattro cardinali spagnuoli
tenuti in pregio, salvo rispetto, di quattro
melanzane....
</p>

<p>
— Giuro per l'anima della Contessa mia
signora madre, ch'è in paradiso, ch'io
non ne so nulla....
</p>

<p>
— O allora di che mai scriveva dispacci,
sia benedetto, vostra signoria illustrissima?
</p>

<p>
L'ambasciatore si sentì vinto di acutezza
dal barbiere, e perse la bussola; tacque alcun
poco, poi, considerando che ormai non giovava
armeggiare, datosi per vinto, soggiunse:
<span class="pagenum"><a id="Page_20"></a>[20]</span>
— Dimmi, in tua malora, che caso è
questo che accadde?
</p>

<p>
— Io la servo in quattro battute, padrone
illustrissimo: un trabante del Papa,
di quelli che dicono alla gente <i>addietro
te, e il muro</i>, giorni sono, accompagnando
il Pontefice alla cappella, diede
senza discrezione del calcio dell'alabarda
sul piede ad uno spagnuolo chiamato Gonzalez
de Aranda; donde nacquero parole,
ma non si procedè oltre, stante la reverenza
del luogo; caso volle, che ieri mattina,
recandosi lo spagnuolo alla messa in
San Pietro, s'imbattesse nello svizzero, che
se ne stava in ginocchioni davanti l'altare;
la s'immagini se allo spagnuolo
brillarono le mani! Già, quando le disdette
hanno da succedere, anco gli <i>agnus
dei</i> diventano coltelli; per la quale cosa
avvenne, che un pellegrino lì presso, inteso
tutto a sentire la santa messa, avesse
appoggiato il suo bordone al muro: che
ti fa lo spagnuolo? In un bacchio baleno
agguanta il bordone, e a due mani lo
scaraventa su la testa dello svizzero gridando:
randello mi desti e randello ti
<span class="pagenum"><a id="Page_21"></a>[21]</span>
rendo. — Lo spagnuolo, come osservano
i sapienti di Roma, era in buona fede,
dacchè ormai nessuno contrasta che il
cranio svizzero vinca di durezza qualunque
più duro legname, ma per sua disgrazia
questo svizzero faceva eccezione, che il capo
gli si aperse come un melagrano, e morì
senza potere finire intero: Gesù, Giuseppe
e Maria vi raccomando l'anima mia. Visto
e preso, che qui gli sbirri escono fuori
fino dalla barba di San Pietro; e poichè
il caso venne riferito a Sisto, questi andò
in bestia così, che fumava come un camino.
Paratosegli davanti il Governatore
di Roma, gli fece una bravata da mettere
i brividi addosso alla statua di Marco Aurelio,
ch'è di bronzo, e: — a questo modo, urlava
costui come frenetico, a questo modo,
signor Governatore, si ammazzano gli
uomini in Roma alla presenza di Dio e nostra?
E ora, che fate? Che provvidenze
eseguite perchè Dio e noi siamo vendicati
a colpo di fulmine? Il Governatore
di quieto gli andava esponendo il malfattore
caduto in mano della giustizia, le
informazioni ordinate, presto istruito il
<span class="pagenum"><a id="Page_22"></a>[22]</span>
processo, sicchè tra quattro giorni o sei lo
spagnuolo si sarebbe potuto decapitare o
impiccare a modo e a verso secondo si trovasse
essere o gentiluomo, o plebeo. — A
cui Sisto di riscontro: — che processi o
non processi? Qui il morto è su la bara,
l'omicida certo, tante invenie a che montano?
Impiccatelo addirittura. — Il Governatore,
a cui pareva grossa impiccare
un uomo senza processo, supplicava osservasse
costui essere spagnuolo, e il Papa
rispose: — magari! fosse il conte di Olivarez....
</p>

<p>
— Ha detto? Dando una scossa, domandò
il Conte.
</p>

<p>
— Per Crispo! Io l'ho intaccata;... ma
veda... io non ci ho colpa... se ella non
istà fermo... l'è un ninnolo, con un poco
di ragnatelo ristagna subito il sangue.....
</p>

<p>
— Continua....
</p>

<p>
— Io non vorrei....
</p>

<p>
— Continua, dico, continua, io sono
tranquillo, e il Conte urlava come un
energumeno, e forte del piede batteva la
terra.
</p>

<p>
— Ai suoi comandi. Dove siamo restati?
<span class="pagenum"><a id="Page_23"></a>[23]</span>
O ecco. — Magari! fosse il conte di
Olivarez.... che tanto lo farei impiccare...
</p>

<p>
— Impiccare ha detto? — Impiccare?...
</p>

<p>
— Ha detto impiccare?
</p>

<p>
— Malnato! Non sa nè manco che ai
gentiluomini va <i>de jure</i> la mannaia....
</p>

<p>
— Sarà stato un <i>lapsus linguæ</i>, che
avrebbe corretto mastro Gigolo. Dunque
se le piace....
</p>

<p>
— Continua....
</p>

<p>
— Allora dunque si misero attorno al
Papa alcuni cardinali per fare spalla al Governatore,
onde Sisto infastidito scappò fuori
col dire: — orsù fabbricate quanti volete
processi, a patto però che il malfattore
sia impiccato prima di desinare, e abbiate
avvertenza, che stamane mi sento fame. — I
quattro cardinali spagnuoli, considerando,
che quanto a salvare il compatriota era
disperato, supplicarono il Papa concedesse
gli venisse mozzo il capo come si costuma
appunto a mo' che saviamente avvertiva
V. S. illustrissima co' gentiluomini, non
essendo giusto che, per la colpa di un
uomo, la sua famiglia patisse danno
nella reputazione; alle quali preghiere
<span class="pagenum"><a id="Page_24"></a>[24]</span>
Sisto rispose: — lui ad ogni modo impiccato
dev'essere, ma perchè la sua
famiglia non senta disdoro, io ne onorerò
la morte con la mia presenza; però
fate di piantare le forche qui in piazza
San Pietro proprio dirimpetto alle finestre; — e
secondo ordinò essi eseguirono,
ed egli non si mosse dalla finestra finchè
nol vide dare l'ultimo tratto; allora disse:
adesso a mensa, che la vista di questa
giustizia ci ha stuzzicato l'appetito. — Le
parole del Papa corsero subito per le bocche
dei Romani, e oggi è comparso Pasquino
con un bacile in mano pieno di
forche, a cui chiedendo Marforio, che
diavolo almanaccasse in cotesto arnese,
egli rispondeva: — porto la salsa per
l'appetito del Papa; nè qui è tutto, adesso
ne viene il buono, ma lo tacerò per non
irritare la vostra Magnificenza....
</p>

<p>
— Continua, pel corpo di santo Jacopo
di Zamora....
</p>

<p>
— Senta, Magnificenza, io le racconterò
quello che avanza, terminata la barba,
perchè, veda, io non vorrei segnarle sopra
la faccia una seconda di cambio.
</p>

<p>
<span class="pagenum"><a id="Page_25"></a>[25]</span>
— Continua, o ti faccio buttare giù
dalla finestra....
</p>

<p>
— Per lo appunto di salti dalle finestre
io voleva discorrere con la vostra
Magnificenza; però procuri di non si arrabbiare,
ve'! che per me sono figliuolo
di obbedienza... — qui col pollice e l'indice
gli stirava la pelle della guancia destra,
e lieve vi scorreva giù col rasoio, mentre
diceva: — durante il pranzo Sisto iattava
avere cacciato in corpo a vostra Magnificenza
una paura marchiana, cosicchè gli
fosse sparito dinanzi a scavezzacollo, dimenticati
cappa, cappello e spada....
</p>

<p>
— Se ne vantava?....
</p>

<p>
— E come! Ma la stia fermo, altrimenti
la intacco da capo....
</p>

<p>
— Sto....
</p>

<p>
— Bravo! Ed aggiungeva, che vostra
Magnificenza, tornato a casa, fu preso da
una febbre da cavalli, e che tutto il giorno
non aveva fatto altro che vagellare....
</p>

<p>
— E se ne vantava?
</p>

<p>
— Altro, che vantarsene! Ne sghignazzava
dall'allegrezza, e i commensali per
camminargli a' versi pareva ne andassero
<span class="pagenum"><a id="Page_26"></a>[26]</span>
in visibilio... ma non si agiti... sia benedetto....
non si agiti: se vostra Magnificenza
manca alla promessa di stare fermo,
contro il mio volere mi toccherà a
mancare ancora io alla mia di non intaccarlo...
e allora fuori mi chiamo...
</p>

<p>
— Tira innanzi <i>por los higados de
Dios!</i>...<a class="tag" id="tag2" href="#note2">[2]</a>
</p>

<p>
— Dichiarò ancora, che nella giustizia
dello spagnuolo per due terzi vantaggiati
ci entrava il gusto di ribadire nella vostra
Magnificenza il chiodo della paura, averle
ormai trovato la vena, che giudicava essere
la paura... che considerato il diritto
e il rovescio, poichè non poteva liberarsi
dall'oratore del Cattolico con la forca, se
ne sarebbe liberato con la paura della forca,
e per via ugualmente sicura tanto aveva
sperimentato solenne la poltroneria della
vostra Magnificenza....
</p>

<p>
— <i>Por la santissima Trinidad!</i> Urlò
dando uno sbalzo il conte Olivarez, e al
punto stesso un buon tratto di rasoio gli
penetrava dentro la guancia; per la qual
cosa, aggiungendosi l'asprezza del taglio
<span class="pagenum"><a id="Page_27"></a>[27]</span>
alla trafittura dell'animo, sorse infellonito
pigliando a imperversare attorno alla camera;
il sangue gli gocciolava giù mescolandosi
con la spuma del sapone, che
presto ne rimase tinta, e intrisi ne andarono
in breve lo asciugatoio, le mani
ed anco il pavimento; pareva un condannato
fuggito di sotto alla mannaia mal
concio dal manigoldo inesperto; il barbiere
col rasoio all'aria gli correva dietro
e raccomandandosi a tutte le Madonne dello
stato Romano, e a qualcheduna di fuori,
protestando tutta la colpa movere dal
Conte che non era stato fermo, o piuttosto
dal Papa che non lo aveva fatto
stare fermo; si calmasse, concedesse di
guardargli il taglio, di terminargli la barba,
di pettinarlo, di ungerlo, insomma non
si poteva dimostrare maggiore ansietà nè
più sentito affanno; e nondimanco a cui
ci avesse sottilmente atteso, avrebbe ravvisato
in Frascatino uno strione da disgradarne
l'antico Roscio e da stare a
petto del moderno Vestri.
</p>

<p>
Il Conte non avvertiva, e con quella
faccia da fare riscontro al volto santo impresso
<span class="pagenum"><a id="Page_28"></a>[28]</span>
sul velo della Veronica, tempestava
tuttavia, cacciando fuori un diluvio di
bestemmie e d'ingiurie contro il Sommo
Pontefice, ch'egli sempre salutava col
nome di <i>Sommo Carnefice</i>, e forse non
diceva male; poi lo chiamava figliuolo di
tante cose, ch'è una passione non poterlo
ridire; certo lo imperatore Carlo V non
si peritava punto nè poco a sfringuellarlo
anco in chiesa quando i suoi cantori
a San Giusto davano in istonature<a class="tag" id="tag3" href="#note3">[3]</a>, ma
noi altri popolani ce ne asteniamo anco
in un libro. Basti tanto, che bandì beatissimi
Genserico e il Borbone per avere
dato il guasto a Roma, mentre levò i pezzi
di dosso al duca di Alba a cui era mancato
l'animo di spingersi avanti e mettere
in un mucchio di calcinacci il Vaticano
e Roma<a class="tag" id="tag4" href="#note4">[4]</a>: quello però che non ardì
il duca d'Alba, bastare la vista di compire
a lui conte di Olivarez, e ciò che
non accadde sotto Paolo Quarto, potere
succedere nel pontificato del temerario
guardiano di maiali; ci si metterebbe con
le mani e co' piedi, c'impegnerebbe le
sue aderenze, tutte le ricchezze; se bisognasse
<span class="pagenum"><a id="Page_29"></a>[29]</span>
anco l'anima, e dove non riuscisse,
ora per allora rinnegava <i>la passion
del Hijo de Dios, e la que me pariò</i><a class="tag" id="tag5" href="#note5">[5]</a>, e
un monte di altre cose, che non importa
riportare.
</p>

<p>
Quando il sangue si fu accagliato sul
viso, e la bile sparsa pel sangue, e su la
bocca, ed ei si sentì stracco, rifinito dal
barellare, si lasciò ire giù di sfascio sopra
il seggiolone, dove il barbiere lo medicò,
e lo acconciò con amore, dicendogli
parole di rifrigerio alla vanità offesa, così
argute, e tanto bene adattate, che il
Conte, allorquando costui prese licenza di
andarsene, gli donò di presente dieci ducati
assicurandolo della grazia sua per lo avvenire. —
</p>

<p>
Scorticato, deriso e tradito il Conte
donava, ed aveva reputazione di negoziatore
solenne, ma in pellicceria ci vanno
più pelli di volpi, che di asini, proverbio
antico, che io ripeto spesso a edificazione
dei nostri uomini di stato.
</p>

<p>
Il Frascatino, trovato a casa il compare
Angiolo barbiere del Papa, gli raccontò
<span class="pagenum"><a id="Page_30"></a>[30]</span>
per filo e per segno com'erano andate
le cose, e lo pregò di sottoporre agli
occhi del Beatissimo Padre lo sbaraglio
a cui ogni dì si metteva per sua devozione;
rammentasse che gli spagnuoli di
nulla nulla si accorgessero, egli era basito,
il pezzo più grosso di lui sarebbe
stato l'orecchio; al paterno cuore di Sua
Santità raccomandava cinque figlioletti,
che gli erano nati in casa fitti come le
cinque dita della mano. Se Angiolo dicesse
coteste cose, o le tacesse al Papa,
ignoro, ma le avrà taciute di certo, però
che ricorressero ogni dì obbligate ai rapporti
del Frascatino come il <i>Gloria Patri</i>
in fondo ai salmi; e veramente dal dì che
egli aveva raccomandato di farle presenti
ad oggi, i cinque figlioletti nati in casa
fitti come le cinque dita delle mani a questa
ora dovevano essere cresciuti come pertiche:
questo so, che Sisto gli diede venti
ducati perchè gli consegnasse al Frascatino,
e lo confortasse a servirlo con amore;
se lo avesse contentato, ben per lui. Angiolo
le parole del Papa al Frascatino
consegnò tutte, anzi ce ne aggiunse un
<span class="pagenum"><a id="Page_31"></a>[31]</span>
pizzicotto delle proprie: quanto a danari
poi ne consegnò mezzi, e dei mezzi con
mille suoi arzigogoli arrivò a farsene dare
dal Frascatino la metà; entrambi si rubavano,
e lo sapevano, e nondimanco buttavano
via tempo e parole a tendere lacciuoli
che non chiappavano mai uccelli,
pratica ai giorni nostri lodevolmente continuata
dai Ministri, dagli Ambasciatori,
e da Barbassori altri cotali per divertire
la gente che non ha modo di andare
a' Teatri; però è curioso notare
come la Furfanteria facesse ai nostri barbieri
le parti giuste così, che meglio non
avrebbe potuto l'Onestà, avendo avuto
ognuno di essi quindici ducati per lo appunto.
Quindici ducati guadagnarono costoro
a tradire i padroni, e a rubarsi
scambievolmente; di quanto avrebbero
fatto civanzo se tutto quel dì astenendosi
da scioperare nel mestiere della spia avessero
esercitato quello del galantuomo?
</p>

<hr class="tiny" />

<p>
Il conte Olivarez scrisse dispacci in Ispagna
adoperandoci più fiele, che inchiostro,
<span class="pagenum"><a id="Page_32"></a>[32]</span>
e non ce n'era mestiero, perchè Filippo
intendeva scavalcare il Papa non mica
avversando l'enormezze sacerdotali, all'opposto
esagerandole: insomma esercitare
dirimpetto alla Chiesa le parti, che tennero
un dì i Profeti in faccia ai Leviti.
</p>

<p>
Qui porremo adesso la causa della controversia.
Sisto fino dal 1588 aveva fatto
stampare la Bibbia, volgata, e già per
questo n'erano corse le novelle, le quali
crebbero fuori di misura questo anno quando
si seppe come, dopo volgarizzata in italiano,
e stampata la Bibbia, con amplissima
bolla avesse ordinato, che si pubblicasse:
nè per dimostranze punto si rimetteva da
quel suo fermo volere, anzi a cagione dei
contrasti vie più incaponiva, conforme gli
dettava la indole ritrosa; e a qualche cardinale,
che s'industriava ritrarnelo, rispose
sboccato: <i>lo abbiamo fatto per voi altri
ignoranti che non intendete il latino</i>.
</p>

<p>
Siccome Sisto morì il ventisei agosto
dell'anno seguente, prima che il suo disegno
potesse avere compimento, i papi
che gli tennero dietro non solo mandarono
a monte la cosa, ma ordinarono o
<span class="pagenum"><a id="Page_33"></a>[33]</span>
consentirono, che la si smentisse; però
inefficacemente, conservandosi parecchie
copie della medesima, ed una in particolare
nella biblioteca medicea di San Lorenzo
in Toscana, un'altra nell'Ambrosiana
di Milano, e due in Ginevra. Quanto
alla Bolla, il Gesuita Briego la vide, e
ne porge testimonianza nei suoi Annali
stampati a Parigi nel 1663.
</p>

<p>
Intorno alla Bibbia i papi apersero sempre
giudizio poco parziale, per non dire
nemico, e per ragioni in parte buone, e in
parte no; nè mancarono, come sembra
giusto, di quelli, che distinsero tra libro
e libro, e dal vecchio il Testamento nuovo.
</p>

<p>
Un pontefice non sapeva capacitarsi,
come un uomo dabbene si confidasse imparare
qualche cosa di buono nelle prime
storie della Genesi; a mo' di esempio nel
peccato di Eva, e nella condanna a morte
dell'universo genere umano, nel fratricidio
di Caino, nella vita indecentissima
del Patriarca Abramo, ed in quella troppo
più biasimevole del Patriarca Lot, e via
discorrendo; e veramente non giunsi mai
a comprenderlo nè manco io.
</p>

<p>
<span class="pagenum"><a id="Page_34"></a>[34]</span>
Questa fu onestà, ma di simile erba
ne cresce raro in Corte di Roma, dove
il Vangelo recato in italiano si aborre, come
quello, che, messo per falsariga sotto ai
passi dei sacerdoti, ti mostra chiaro com'essi
camminino a granchio. Quando poi,
a cagione dei molti volgarizzamenti pubblicati
dalle sette, ogni divieto fu visto riescire
indarno, Roma mise mano a sua posta
a volgarizzare la Bibbia a modo suo, e
non potendo in quel modo avvantaggiarsi
troppo, a infagottarla con glosse, e commenti
per guisa, — <i>che del no vi si fa
ita</i>. — Ciò, che dal Vangelo si vieta, dalla
Chiesa permettasi, mentre per converso si
concede da questa, quanto da quello si
riprova. La Corte di Roma pretende chiarire
il senso o la parola oscuri, e commette
un errore e una insolenza; errore
però che tutti capiscono aperto anche troppo;
insolenza, conciossiachè appunti Cristo
di non sapersi spiegare, il quale pure i concetti
suoi predicava alle plebi, ai fanciulli,
e alle donne; nè qui rimane la improntitudine
di Roma, che più oltre arrisicandosi
afferma che i fedeli tra la interpretazione
<span class="pagenum"><a id="Page_35"></a>[35]</span>
sua e la lettera del Vangelo devano, sotto
pena della eterna dannazione, attenersi
a quello che s'insegna da lei, in ciò sovvenendola
con la propria autorità, tra gli
altri santi, santo Agostino, certo uomo
d'ingegno, ma arruffato, e cervello balzano
almeno da tre.
</p>

<p>
Il re Filippo, stizzito contro il Papa per
l'oltraggio fatto al suo ambasciatore, pel
diniego di favorire la lega promovendo segretamente
Enrico di Navarra, che poi fu
re di Francia, e per la inclinazione di
Roma a comporre le faccende religiose nella
Inghilterra, pigliò il pretesto della Bibbia
per convocare il consiglio di Coscienza con
la giunta di altri spettabili personaggi tenuti
in conto di piissimi, perchè, consultato
il negozio, risolvessero quanto doveva farsi.
Il Consiglio, un po' per convinzione, e molto
pel solito andazzo di piaggiare i potenti,
rispose: potere Sua Maestà, anzi dovere
in buona coscienza convocare un concilio
generale di tutti i vescovi, e religiosi e
graduati dei suoi regni; farlo prima intimare
al Pontefice, e trovatolo pertinace
a ributtarlo, lo citasse di comparire al Concilio,
<span class="pagenum"><a id="Page_36"></a>[36]</span>
dal quale sarebbe stato deposto Sisto
ed eletto un altro, dacchè costui incominciasse
a sentire dell'eretico, mettendo a
repentaglio la sposa di Cristo, la barca
di San Pietro, e la veste inconsutile del
Redentore, però che la Chiesa di Roma
sia ad un punto una sposa, una veste e
una barcaccia con altre più cose, che è
proprio una diavoleria a dire ed a sentirsele
dire.
</p>

<p>
A questo modo, in tempi miserabili troppo
più di ora per errori, e per superstizione,
i nostri vecchi politici pigliavano i preti
con la rete di San Pietro, e li percotevano
col calcio della croce; noi abbiamo disappreso
l'arte, sicchè il prete si rannicchia
dentro la religione, come il malfattore un
dì nello asilo, donde questi il bargello,
e l'altro cava l'intelletto umano. Quando
i preti si tramutano in cani tu fa di ministrare
loro bocconi dove invece di fungo
di levante porrai precetti del santo Vangelo,
e perchè tu ti conficchi bene dentro
al cervello il mio insegnamento io te lo
compendio così: <i>a prete cane, polpetta di
Cristo</i>.
</p>

<p>
<span class="pagenum"><a id="Page_37"></a>[37]</span>
Il re Filippo avuta risoluzione del Consiglio,
udito eziandio il parere del cardinale
Toledo, che lo diede favorevole, mandò al
conte Olivarez, perchè colto il destro di
qualche pubblica solennità, consegnasse
nelle mani di Sisto la intimazione di convocare
un Concilio generale nella città di
Siviglia per provvedere al servizio di Dio
ed alla maggiore esaltazione della santa
madre Chiesa cattolica.
</p>

<p>
Il destro non si fece aspettare, anzi
venne anco troppo presto, perocchè al
Papa saltò in testa di recarsi con solennissima
cavalcata ad alloggiare per la prima
volta nel suo nuovo palazzo di San Giovanni
Laterano; ora Dio sa, se al conte Olivarez
scottasse rifarsi dello smacco patito,
ma dall'altro canto temeva gli accadesse
come ai pifferi di montagna; sicchè: adagio
a' ma' passi; — diceva tra sè; per la quale
cosa cominciò a fare grandi radunate in
palazzo, di Spagnuoli dimoranti, o di passaggio
a Roma, a indettarsi con soldati
smessi perchè gli facessero spalla, e al
bisogno tratte le armi nascoste lo difendessero;
questi, ed altri apparecchi però non
<span class="pagenum"><a id="Page_38"></a>[38]</span>
si poterono compire senza che taluno ne
pigliasse lingua, in particolare il Frascatino,
come ognuno può credere; da ciò
accadeva, che papa Sisto sapesse per filo
e per segno tutto quanto l'Ambasciatore
non pure apprestava, ma immaginava.
</p>

<p>
La seconda festa di Natale del 1588
il sole si era fatto aspettare un po' troppo
nel cielo di Roma, ed anco, affacciatosi su
l'orizzonte, alcune nuvole parevano ostinate
ad accompagnarlo, ma egli, distrigatosi
dalle importune, prese a salire nella
gloria dei suoi raggi come in un bel giorno
di estate; l'aria tepida, il cielo sereno, il
tempo e il luogo secondavano mirabilmente
la solennità, che stava per celebrarsi; accorreva
al Vaticano a frotta la gente per
pigliarci parte, o solo per vederla; servi
vestiti di gala, prelati, vescovi, cardinali,
chi in piviale, chi in paludamento, chi in
mantelletta; ondeggiava una marea di mitre,
di cappelli rossi, di cappelli verdi, e
soprattutto di mule, di chince coperte di
gualdrappe cremisine, infioccate con isfoggio,
e nappe di seta ciondoloni; da un'ora
sonavano trombe e tamburi; alla fine un
<span class="pagenum"><a id="Page_39"></a>[39]</span>
colpo di cannone dal Castello S. Angiolo
annunziò la partenza del Papa dal Vaticano.
</p>

<p>
Il conte Olivarez, avvertito che il Papa
sarebbe passato dinanzi al suo palazzo,
stava ad aspettarlo col corsaletto addosso,
ricinto dintorno da Spagnuoli, e munito in
modo da sostenere qualunque assalto: egli
guardava quanto poteva stendersi la vista,
ostentando baldanza, e tuttavolta dai moti
incerti appariva perplesso; si conosceva
ottimamente lui presentire il pericolo, ma
avere ormai deliberato affrontarlo; di un
tratto ecco accostarglisi Frascatino all'orecchio,
e bisbigliargli non so che parole
concitate, le quali ebbero virtù di far passare
su la faccia dello spagnuolo quanti
ha colori l'arco baleno; subito dopo si
trasse indietro con molta fretta come se
negozi gravi lo chiamassero altrove, e
più non comparve fuori.
</p>

<p>
La cagione del caso non istette guari
manifestarsi, però che, passati che furono
gli ufficiali della Corte, le famiglie dei
maggiorenti, gli ecclesiastici tutti, mentre
dopo i cardinali attendevasi seguitasse il
<span class="pagenum"><a id="Page_40"></a>[40]</span>
Papa, fu visto un drappello di sbirri col
moschetto inarcato, e subito dopo dietro
mastro Gigolo sommo carnefice di Roma
(che meno di dodici non ne tenne mai papa
Sisto solo in città), alle spalle del boia
altri sbirri, e birri poi; in tutto trecento
e più; all'ultimo il Papa con al fianco
il Governatore di Roma. Le parole susurrate
dal Frascatino nell'orecchio al conte
Olivarez ci venne riferito poi che furono
queste od altre cotali.
</p>

<p>
— Magnifico, badi di non si precipitare
per quanto amore porta a Dio, però che
Sisto viene oltre con un nugolo di sbirri
e il boia in mezzo, a cui proprio con questi
miei orecchi ho sentito dire: — Gigolo,
caso mai uno si attentasse accostarmi con
fogli in mano, o senza, fallo pigliare e
strozzamelo lì, per lì, senza badare ad
altro, fosse anco imperatore, re, cardinale,
ambasciatore, il mio stesso nipote; bada
bene, se non istrangoli lui, io strangolo te.
Adesso andiamo. <i>Te Deum laudamus</i>.... — ed
ha intonato il <i>Teddeo</i>.
</p>

<p>
Il Papa fino al palazzo di Spagna procedè
a capo chino come uomo in balía di
<span class="pagenum"><a id="Page_41"></a>[41]</span>
pensieri molesti, quando poi lo mirò sgombro
di gente, e si fu accertato non ci si
trovare l'ambasciatore, lo raddrizzò baldanzoso.
Di fatti, parola detta e sasso lanciato
non si possono più tirare indietro,
e Sisto non era uomo da ritirarsi, tuttavia
quell'essersi omai messo per le sue
parole tra l'uscio e il muro a farsi strangolare
proprio su gli occhi l'oratore di
S. M. Cattolica, era cosa, che un po' di
scrupolo lo metteva anco a lui: ed ora gli
pareva, che un grosso peso gli fosse cascato
giù dalle spalle: mentre pertanto
vibrava qua e là gli occhi a mo' di lingua
di vipera, gli venne fatto vedere Angelotto,
il bargello di campagna, a cui aveva
commosso la cura di dare la caccia ai
banditi. Fortuna volle, che gli occhi del
bargello s'incontrassero in quelli del Papa,
ond'ei se ne sentì quasi affascinato, sicchè
impietrito senza pur movere un passo
attese, che un camerario di Sisto andasse
a dirgli per parte di sua Santità facesse
di trovarsi al palazzo di San Giovanni
Laterano dopo la cavalcata, al quale comando
egli, comecchè trepidante, obbedendo,
<span class="pagenum"><a id="Page_42"></a>[42]</span>
appena venne al cospetto di Sisto si
gettò giù di sfascio in ginocchioni implorando
a mani giunte mercè.
</p>

<p>
Il Papa, senza fare le viste di accorgersi
dell'agonia di cotesto sciagurato, gli
domandò:
</p>

<p>
— Chi sei?
</p>

<p>
E l'altro batteva i denti non sapendo
spiccicare parola; ma il Papa da capo:
</p>

<p>
— Chi sei ti dico? Chi sei?
</p>

<p>
E Angelotto zitto.
</p>

<p>
— Parla in tua malora; chi sei?
</p>

<p>
— Beatissimo Padre....
</p>

<p>
— Su, di' l'ultima.
</p>

<p>
— Ma se troppo bene vostra Santità mi
conosce... io sono Angelotto....
</p>

<p>
— Angelotto chi?
</p>

<p>
— Il bargello di campagna....
</p>

<p>
— Non è vero; se tu fossi il bargello
di campagna non ti basterebbe il fiato
di passeggiare, come ti attenti in città;
incatenate questo bugiardo, mettetelo in
prigione, intantochè mandiamo a chiarire
se il bargello di campagna si trovi al suo
posto...
</p>

<p>
Qual fu detto, tal fu fatto; ed ormai
<span class="pagenum"><a id="Page_43"></a>[43]</span>
dai più il bargello si teneva per ispacciato;
anzi taluno bisbigliava sommesso: — l'animale
carnivoro ha fame di carne; si
vedeva aperto, che per Sisto senza sangue
non sarebbe passato il giorno. Angelotto
paga per l'Olivarez, un bargello
per un conte — Gigolo si può contentare.
</p>

<p>
Chi avesse scommesso un baiocco contro
uno scudo, che Angelotto la scapolerebbe,
non avria trovato chi tenesse il
gioco per coscienza di rubargli a man salva
lo scudo, e s'ingannava; perchè Sisto, trovandosi
cotesto dì dolce di sangue a cagione
del caso successo, contento della
paura del bargello, e cavandone argomento
di scede e di riso, dopo cena, lo fece condurre
da capo in sua presenza, dove gli
tenne questo discorso.
</p>

<p>
— Ci hanno riferito come tu senta insuperabile
repugnanza a morire, ed hai
torto, perchè a questo pettine dobbiamo
tutti arrivare, e noi al pari di te, quantunque
portiamo il <i>regna-mundi</i>, insegna della
potestà su tutti i potenti della terra; inoltre
ti avremmo munito della nostra apostolica
benedizione, per la quale ti troveresti in
<span class="pagenum"><a id="Page_44"></a>[44]</span>
certo modo condotto quasi a mezzo il cammino
del paradiso: ma via, ognuno ha i
suoi gusti, e tu hai quello di non voler
morire impiccato. Peccato!... proprio peccato!
che per la forca parevi nato a posta.
Un giorno ti pentirai esserti lasciata scappare
di mano così degna occasione. Vivi
dunque che noi te lo vogliamo concedere;
però ogni peccato merita penitenza, e tu
lo commettesti grosso, dacchè, recandoti in
città, mentre noi ti paghiamo per vigilare
la campagna, tu ci mangiavi il pane a
tradimento, nè qui sta tutto il male; il peggio
noi lo troviamo qui dentro, che intanto
tu cessi il tuo ufficio, chi sa i banditi
quante ruberie hanno fatto, quanti
incendi appiccati, quante vite spente, e tu
ci devi conto di queste rapine, di queste
fiamme e di questi omicidi....
</p>

<p>
E siccome la voce di Sisto mano a
mano che s'inferociva nel dire diventava
tonante, il misero bargello cadde con la
faccia sul pavimento: allora il Papa con
suono più blando riprese:
</p>

<p>
— Orsù, se ti perdoniamo la vita, quanto
ci darai tu?
</p>

<p>
<span class="pagenum"><a id="Page_45"></a>[45]</span>
— Tutto... tutto....
</p>

<p>
— Noi non vogliamo tutto; per riscatto
della tua vita ci contentiamo di
una mezza dozzina di teste di banditi, le
quali procurerai di farci recapitare in capo
ad otto giorni qui in San Giovanni Laterano.
</p>

<p>
— Una dozzina..... due dozzine.... rispondeva
il bargello trasognato, senonchè
Sisto dandogli su la voce soggiunse:
</p>

<p>
— Zitto là: mi bastano sei, anzi una
sola, a patto che questa sia di Venanzio
Tombasi, che mi è di pruno dentro agli
occhi, se dai sei capi di banditi ordinarii,
o se dal capo solo del Tombasi tu
farai maggiore lavoro, noi te lo porremo
a credito, e per ogni testa ti daremo la
mancia. Adesso vattene, e di' a questi vassallacci
di Romani, che se la salsa di mannaie
valesse a procurarci buono appetito,
gioverebbe eziandio alla migliore digestione:
quello che consola è il pensiero, che
per un poco di sangue corrotto buttato via,
se ne risparmi molto e buono ed innocente;
il medico pietoso fa la piaga puzzolente, ed
è proverbio vecchio: ci fu consegnata la
<span class="pagenum"><a id="Page_46"></a>[46]</span>
Chiesa spelonca di ladroni, e, se Cristo
ci dà vita, la lasceremo tale, che ogni
uomo ci possa vivere in pace all'ombra
del suo fico e della sua vigna.
</p>

<p>
Qui volto agli astanti, acceso in volto,
con grande forza esclamò:
</p>

<p>
— <i>In matutino interficiebam omnes peccatores
terrae, ut disperderem de civitate
Domini omnes operantes iniquitatem</i><a class="tag" id="tag6" href="#note6">[6]</a>. — Per
ultimo, con gesto imperatorio, ordinava
al bargello:
</p>

<p>
— Ora alzati, e vattene. —
</p>
</div>

<div class="chapter">
<p>
<span class="pagenum"><a id="Page_49"></a>[49]</span>
</p>

<h2><a id="capII"></a>
CAPITOLO SECONDO.<br />

<span class="small">Paolo Pelliccioni.</span>
</h2>

<p>
Come e perchè le terre della Chiesa
fossero le peggio governate tra le altre
italiche, le quali pure erano rette pessimamente,
sarebbe discorso lungo: basti
tanto, che chi piglia iniquo, mal può dominare
onesto, ed arraffando in compagnia
bisogna sopportare il complice ladro, o
strozzarlo; di vero, quante volte gliene
capitava il destro, la Chiesa non si tirò
indietro da strozzare, ma spesso trovò
chi non ci si accomodava, e allora, messa
in un canto la fune, riprese l'aspersorio.
Di molti tirannelli minori della Romagna,
e della Umbria, la Chiesa venne a capo,
di altri no, come sarebbe a dire Colonnesi
e Orsini, che le furono perpetui calci nella
gola.
</p>

<p>
<span class="pagenum"><a id="Page_50"></a>[50]</span>
Oltre a ciò le Corti forestiere, e la Curia
stessa romana, trovarono il conto loro
a considerare, e a permettere, considerassero
Roma terra neutra, dove ognuno
era padrone un po'. Di qui i palagi, le
vigne, gli studi, le chiese, che ogni nazione
ci fondava, e ci manteneva; di qui
le immunità, i privilegi, ed altri di questa
ragione diritti; di qui per ultimo gli asili
da prima limitati alla casa dello ambasciatore,
e poi di mano a mano estesi alle
contrade circostanti, vero semenzaio di
banditi.
</p>

<p>
Di tratto in tratto veniva fuori qualche
Pontefice, il quale, o come tenero dell'autorità
sua, o preso da giustissima ira, dava
opera a far sì che la infamia cessasse, onde
all'improvviso nasceva un grande arruffa
arraffa di malviventi, ed uno scatenio di
chiavistelli, e un gran menare di penne di
giudici su pei fogli, e un grande stirare
di corda dei carnefici giù dalle forche;
ma gli erano proprio i trotti dell'asino,
conciossiachè i Papi, per ordinario vecchi
e cagionevoli, indi a poco si straccassero,
o se tuttavia verdi di età, sprofondandosi
<span class="pagenum"><a id="Page_51"></a>[51]</span>
nelle delizie, od in vizii altri più rei,
rimettevano il primitivo ardore; e poi le
femmine aggiravano, le bardasse abbindolavano,
i nipoti barattavano, tutti arcavano,
sicchè in mezzo a cotesto diluvio di
fraudi e di corruzioni, non ci era arca
di Noè che conducesse a salvamento.
</p>

<p>
Arrogi a questo, che per ordinario gli
avversari del Papa defunto eleggevano il
nuovo, e poichè costume della parte che
prevale, fu e sarà sempre dare in testa a
quanto l'altra parte volle ed operò, così il
Papa novello si faceva coscienza di buttare
all'aria di pianta il governo del suo antecessore.
</p>

<p>
Un altro impedimento per governare
meno alla trista veniva allora, e viene
anco adesso, dagl'intrighi degli oratori, i
quali tentando sempre di tirare il Papa
dalla parte loro, da prima andavano con
le buone, e non riuscendo, per ultimo si
mettevano su le cattive seminando triboli
sotto i passi di lui, la quale cosa a cotesti
tempi riusciva meglio di adesso per avere
stanza in Italia Spagnuoli e Francesi, nè
si ristavano i minori potentati, e siccome
<span class="pagenum"><a id="Page_52"></a>[52]</span>
la guerra palese non si poteva fare, come
quella che era pericolosa, tanto più si
raddoppiava la occulta con lo scatenare
nugoli di banditi su le terre della Chiesa,
che le nabissavano con i latrocini, gli omicidi,
gl'incendi, e con ogni altro modo
ruine.
</p>

<p>
Però il subito arrovellarsi contro i banditi
non partoriva frutto, dacchè medicata
la piaga, durando il vizio, presto tornasse a
inciprignirsi, ed il consorzio umano da coteste
sfuriate non venendo a sentirne un
bene al mondo le considerava vane beccherie
e feroci.
</p>

<p>
Papa Sisto pubblicando la dichiarazione
degl'inquisitori contro i banditi, e provvedendo,
che la fosse diligentemente osservata,
in breve ebbe sgombre le terre di
Roma dalla infamia dei banditi, ma e' non
fu per molto, che egli prevalse su prete
Guercino, il quale si faceva chiamare «re
della campagna,» imperciocchè su gli
ultimi mesi di sua vita venuto in iscrezio
con Milano e con Napoli rivide scorrazzare
per la Maremma il Sacripante, il
Piccolomini nelle Romagne, Battistella
<span class="pagenum"><a id="Page_53"></a>[53]</span>
nella campagna di Roma; e gli furono
trafitte nel cuore, dacchè toccasse con
mano come costoro, piuttosto che a rubare,
venissero a sparnazzare danaro; le
monete portavano per insegna i lioni, e
le torri; la più parte doppioni di Spagna:
osservavano le ordinanze, drappellavano
bandiere, avevano il <i>suono</i>, battevano il
tamburo, fino su le porte di Roma trascorrevano;
le milizie conoscendo che ai
banditi facevano spalle potentati troppo
più gagliardi che il Papa non fosse, come
sicuri di uscire a capo rotto, andavano
di male gambe a combatterli.
</p>

<p>
Ma per ora la bisogna camminava altrimenti;
tutto piegava dinanzi alla volontà
del Papa, il quale procedeva acceso a
conseguire il nome di trionfatore dei banditi,
quanto potrieno esserlo stati Scipione
dei Cartaginesi, o Cesare dei Galli.
</p>

<p>
Adesso diremo chi fosse Paolo Pelliccioni,
e della indole, e dei costumi di lui,
ch'è principale personaggio del nostro
racconto. E' visse un tempo in Roma un
Anacleto Pelliccioni: egli affermavasi, ed
altri consentiva ch'ei si affermasse, nobile
<span class="pagenum"><a id="Page_54"></a>[54]</span>
stirpe, ed era; però d'ingegno salvatico,
ed invincibilmente rozzo, sicchè suo
padre un giorno gli disse, come si soleva
ai figliuoli, che se fossero nati legni si
sarieno buttati sul fuoco: «<i>o frate o
soldato;</i>» ed egli fu soldato non per altra
ragione, che per essere stata questa l'ultima
parola la quale gli percosse l'orecchio;
se accadeva alla rovescia ei si vestiva
cappuccino. Combattè in Ungheria per lo
Imperatore, e nelle Fiandre per la Spagna,
ma nella medesima maniera si sarebbe
messo al cimento per Fiamminghi e per
Turchi, chè delle cause della guerra egli
non cercò mai, nè, cercate, avrebbe per
avventura compreso, modello vero del
perfetto soldato; ferì, rimase ferito, ammazzò
in battaglia, e più fuori di battaglia;
rubò, bevve, e bestemmiò sempre;
per ultimo si ridusse a casa in parecchie
parti della persona rotto, dai reumi attratto,
col viso colore di pomodoro, e
i capelli grigi; di pecunia stremo, ma per
contrapposto pieno zeppo di medaglie e di
diplomi, dove gli si profondevano a tutto
pasto i titoli di strenuissimo, e valorosissimo
<span class="pagenum"><a id="Page_55"></a>[55]</span>
campione della fede, con facoltà
sterminata in ogni occorrenza di recarsi al
Re in Madrid e allo Imperatore in Vienna,
bene inteso però con i suoi danari; e si
racconta eziandio che la sua camicia non
vestisse lui solo, sibbene altri animali,
che, al dire del maresciallo Bassompierre,
si acquistano quasi sempre nel servizio del
re<a class="tag" id="tag7" href="#note7">[7]</a>, ed io aggiungo, sempre in quello del
popolo, però, che la ingratitudine sia quasi
l'<i>effeta</i>, che dà anima all'anima dell'uomo,
e se tutti la maledicono, sì il
fanno per isviarne altrui, e praticarla in
benefizio esclusivo di loro, al modo stesso
di quel tale, che sputava sopra la vivanda
per ischifarne i commensali e potersela poi
mangiare intera.
</p>

<p>
A Roma egli cessò il rubare, lo ammazzare
e gli altri gustarelli di questa
umana famiglia, non per ossequio dei precetti
di Dio, bensì della corda di mastro
Gigolo; ed essendo nella nobile arte di
bestemmiare Dio penetrato assai addentro,
sicchè sapesse farlo in quattro, o
cinque lingue, capì, che bisognava smettere
la italiana, e risoluto a questo sacrifizio
<span class="pagenum"><a id="Page_56"></a>[56]</span>
continuò nelle bestemmie spagnuole,
tedesche, fiamminghe e maomettane senza
pericolo, o sia che gli sbirri non capissero,
o potendolo fare con reputazione lasciassero
ire tre pani per coppia: quanto
a bere possedendo l'uomo ragionevole facoltà
d'imbestiarsi a suo beneplacito così
a Roma come altrove, senza inciampare
dentro veruno articolo del Codice penale,
costui si tramutò proprio in un otre perpetuamente
pieno di vino. Nello intervallo
di una ubbriachezza all'altra gli accadde
di buttare gli occhi su di una giovane popolesca,
bella certo, e, se volete, anco buona
per quello che fa il mercato; costei non
difettava di dami; taluno anzi ne amava
un pocolino anch'ella, e certo conducendo
nozze da pari suo sarebbe stata felice per
quanto è concesso quaggiù, ma il Pelliccioni,
il quale le aveva grugnito qualche
cosa, come sarebbe a dire una confessione
di amore, era cavaliere, si predicava ricco
sfondato, aveva messo in pezzi tante dozzine
di turchi e di eretici, che nè manco
egli lo sapeva, figuratevi se altri! Ora,
non vale negarlo, nobiltà e ricchezza
<span class="pagenum"><a id="Page_57"></a>[57]</span>
hanno virtù di dare la volta ai cervelli
popolani; certo nei tempi passati troppo
più di ora, ma anco adesso troppo più,
che non si vorrebbe, e ciò perchè l'amore
nel cuore umano cresce e tramonta, l'avarizia
cresce sempre; la vanità non cresce,
e non diminuisce mai, gigante nacque
e gigante muore.
</p>

<p>
La popolana fu salutata moglie del cavaliere,
e perdute le amiche vecchie, non
la consolarono le nuove; visse sola nell'asciugaggine
del tedio; invocati dalla Madonna,
e da quanti santi mettono i preti
in paradiso, figliuoli non vollero venire;
la ubbriachezza di Anacleto dopo avere
fatto un po' di sosta nel sacramento del
matrimonio, si mise a correre dove prima
camminava, onde una notte riportato a
casa sopra una scala, giacque due dì nel
letto dando appena segno di vita; su l'alba
del terzo risensò, e chiese acqua, la quale
appressatasi ai labbri non potè bere, ma
ricascato supino con un gran soffio spirò
l'anima.
</p>

<p>
Spirò l'anima, ma come ultima bestemmia
contro Dio, o maledizione contro gli
<span class="pagenum"><a id="Page_58"></a>[58]</span>
uomini; nel mese stesso della sua morte
aveva balestrato una creatura nel ventre
alla mogliera; questa creatura fu Paolo
Pelliccioni: nacque forte, e sopra ogni
altro fanciullo bellissimo, di capello biondo
di oro, ed occhi neri; meraviglia a vedersi.
Quello, che in altri vale alla ottima educazione,
per lui fu causa di ruina, la tenerezza
materna, la formosità sua, e la
prosapia onde nacque; la madre fino dai
giorni primi lo adorò, nè mai volle attraversarlo
nelle bizze, nelle ire e nelle
ferocie; la tanta bellezza del figlio la sforzava
a mettersegli genuflessa davanti quasi
a cosa divina, nè ella sola, bensì anco le
comari, oggi per essere vedova, ridivenute
amiche; le sostanze mediocri non avrebbero
consentito allevare il fanciullo alla
grande, pure se il tutore avesse preso
buona cura di lui non sarebbero mancati
maestri, i quali con lo studio delle discipline
gentili avessero, se non vinto, attutito
almeno quel suo naturale talento, che
lo portava alle opere di fraude e di sangue.
Crebbe come una pianta velenosa,
non amò veruno, eccetto la madre, se pure
<span class="pagenum"><a id="Page_59"></a>[59]</span>
poteva chiamarsi amore un perpetuo impeto
di straziarla e di accarezzarla; dopo
la madre amò o piuttosto furiò per un
giovane di anni pari ai suoi, e n'ebbe
ricambio, nè si creda che tale passione
nascesse da mutue benevolenze; tutto altro;
derivò dalla contesa e dalle percosse;
si picchiavano, e rifiniti, separavansi per
tornare a cercarsi, e ripicchiarsi da capo,
finchè Ciriaco, che tale si appellava il
giovanetto, si diè per vinto, e gli diventò
sviscerato come mastino ammansito,
il quale lambisce il padrone, e contro
gli altri si avventa: però se Paolo
non aveva patito uguale Ciriaco, intendeva
che egli, meno lui, superasse tutti,
onde se gli vedeva attaccare baruffa, e
bastarci solo, lo lasciava fare, ma un
zinzino che balenasse, eccolo correre alla
riscossa, e in men che non balena spazzare
via ogni resistenza. Suprema agonia
della sua puerizia fu il possesso di un coltello,
il quale avuto, si ripose in seno,
e ce lo tenne con più divozione del crocifisso
di oro, che la madre gli aveva appeso
al collo. Più tardi, uscito dall'adolescenza,
<span class="pagenum"><a id="Page_60"></a>[60]</span>
quando ambì il consorzio dei
nobili giovani, questi lo ributtarono dandogli
taccia di rude e di villano; allora
attese a levigarsi, e ci riuscì quanto ai
modi esterni, che circa allo ingegno ormai
aveva messo il tetto, e poichè la causa
della repulsa era mendace, mentre la vera
stava nella mancanza di arredi per la
quale non poteva comparire orrevole a
pari degli altri; tra la madre e lui si misero
a gara a sperperare danari in vesti,
gioielli, armi e cavalli; anzi, la madre,
invano contrastante il figliuolo, strusse
perfino quel po' d'oro che possedeva da
ragazza per ornarne il suo Paolo, la pupilla
degli occhi suoi; ond'ei di colta potè
mescolarsi nelle cavalcate dei nobili garzoni
e delle gentili donzelle, agli spassi
ed ai giuochi loro, che prima lo avevano
fatto spasimare di desiderio.
</p>

<p>
Se si fosse contentato di comparire
uguale agli altri, od anco fra i primi, forse,
chi sa! quali giorni gli avrebbe filato la
Parca, ma verun luogo lo accomodava se
non era il supremo; donde prima le gozzaie,
poi la lite, e per ultimo la contesa,
<span class="pagenum"><a id="Page_61"></a>[61]</span>
dove Paolo spiegando la naturale ferocia,
postergato ogni costume di cavalleria, diè
di mano al coltello, menando a destra
e a mancina. Quanto grande ne corresse
scalpore, è più agevole immaginare che
dire, nè solo per la parte degli offesi e
dei parenti, bensì di tutta la nobilea romana,
la quale allora mise in campo ciò
che da molto tempo sapeva ed aveva lasciato
correre, vale a dire, gli oscuri natali
della madre di Paolo; ed ecco di un
tratto stringersi in lega, e accomunare ingegno
e possa per fare ogni sforzo a stramazzarlo
nel fango, sempre dissimulando
la causa vera della odiata superiorità di
Paolo, e sempre rinfacciandogli il sangue
transteverino dei congiunti materni, ed
egli se lo credette, spinto dalla naturale
inclinazione dell'uomo di attribuire a tutto,
tranne a sè, la causa dei proprii malanni.
Per questo crebbe nel cuore a Paolo un
mal seme, che gli guastò la passione procellosa,
e nondimeno intensissima, che
portava alla madre sua; a mano a mano,
da amarla meno passò pei gradi della
sazietà, del fastidio e del tedio fino allo
<span class="pagenum"><a id="Page_62"></a>[62]</span>
aborrimento, molto più, che della pecunia
oggimai trovavasi in fondo, nè gli usurai
così cristiani come giudei intendevano
dargliene più oltre in prestanza; essendo
egli per natura cupissimo, dissimulava,
ma agli occhi della donna, madre sia od
amante, il diminuito affetto non si cela, e
poi una notte, tornato a casa torbido più
del consueto, sua madre recatasi a canto
il letto di lui in punta di piedi a vigilarlo
dormente, lo udì nel sonno inquieto maledire
il giorno e l'ora nei quali suo padre
aveva condotto a moglie una donna plebea.
</p>

<p>
Cotesto fu morso pari alla puntura dell'ape,
che lascia dentro l'ago, e corrompe
la carne; romana era la madre di Paolo,
nata di popolo, in Trastevere; vero sangue
latino, però non disse motto, ma desolandosi
alimentò segretamente la ferita a
modo di Porcia figliuola di Catone e moglie
di Bruto, sicchè presto si ridusse al
termine del vivere suo, e ferma ormai nel
suo proposito non la distolsero dal morire
le smanie di Paolo, il furibondo dolore, le
cure e le veglie con affetto ineffabile prodigatele
da lui: solo pochi istanti innanzi
<span class="pagenum"><a id="Page_63"></a>[63]</span>
di esalare lo spirito, mentre gli stampava
su la guancia l'ultimo bacio, ella trascorrendo
co' labbri si posò su l'orecchio, dove
bisbigliava sommesso:
</p>

<p>
— Paolo! non mi aborrire per averti
dato la vita. —
</p>

<p>
Paolo rimescolato dal profondo delle
viscere, volle genuflesso smentire con giuramento
la calunnia atroce, consolare anco
a prezzo di sangue cotesto cuore desolato...
indarno, lo spirito aveva già derelitto la
salma mortale della madre sua; se per
vita migliore è incerto, sicurissimo poi per
condizione meno trista dell'assegnata ad
ogni creatura umana quaggiù.
</p>

<p>
Non fu da uomo (mettiamo da parte il
cristiano) la maniera con la quale Paolo
palesò il dolor suo, bensì ferino, o almeno
di quei primi tempi nei quali il viver nostro
poco si allontana da quello delle bestie:
stracciò le sue carni, e i capelli,
empì di ruggiti la casa, maledisse con orribili
imprecazioni la natura e Dio, contese
sepellissero la salma materna, la tenne
stretta, la coperse di baci frenetici, finchè
i vermi gli formicolarono sotto le labbra:
<span class="pagenum"><a id="Page_64"></a>[64]</span>
tutto un dì, poichè gli fu tolta davanti,
si rotolò nella polvere, e, come corre la
favola, che i figliuoli della terra sternendosi
acquistavano vigore, così egli dal pavimento
ricavò potenza di odio contro
tutto il genere umano; però che, quasi per
mentire a sè la parte massima della colpa,
ch'egli aveva nella morte della madre, fece
cotesto immane odio religioso, col fingere
che gli altri gliel'avessero uccisa.
</p>

<p>
Con subita vicenda di un tratto comparve
tranquillo, licenziò i servi, diè voce
volersi condurre a Livorno, e quinci a Barcellona,
donde avrebbe sferrato in America,
in altre terre più remote, dove
lo avesse spinto la sua ventura: ed un
bel dì relitta la casa agli usurai, quasi
cadavere ai corvi, si partiva sul fare della
notte.
</p>

<p>
Però il suo cammino non tendeva ad
Ostia per imbarcarsi, e nè meno verso
l'Umbria se disegnava arrivare per terra
in Toscana; la sua via era dalla parte
opposta per dove si va ai monti, perpetuo
nido di aquile e di banditi. Mano
a mano che si faceva più alta la notte
<span class="pagenum"><a id="Page_65"></a>[65]</span>
le cose circostanti tacevano, e comecchè
da prima ei non ci ponesse mente, alla fine
si accorse, che qualcheduno lo seguitava;
balzò di sella, nel braccio manco avvolse
il mantello, con la destra strinse il pugnale
sbarrando la strada: poi con gran
voce gridò:
</p>

<p>
— Addietro, o ti ammazzo....
</p>

<p>
— E perchè devo tornarmene addietro?
E perchè mi volete ammazzare?
</p>

<p>
— Ciriaco! Tu qui?
</p>

<p>
— E dove aveva io da essere?
</p>

<p>
— Hai parenti da queste parti?
</p>

<p>
— No: vi vengo dietro....
</p>

<p>
— E che vuoi da me?
</p>

<p>
— Seguitarvi.
</p>

<p>
— Ma sai tu dove io vado?
</p>

<p>
— No; e non m'importa saperlo.
</p>

<p>
— Te lo dirò io....
</p>

<p>
— Ma se non me ne importa....
</p>

<p>
— Importa, taci: io vo per tal cammino
in fondo al quale posso trovare un palo
ritto con un altro traverso....
</p>

<p>
— Una forca, via! Eh! cotesta è una
fine come un'altra; la fecero tanti prima
di noi, di certo non saremo gli ultimi.
</p>

<p>
<span class="pagenum"><a id="Page_66"></a>[66]</span>
— Non basta, avverti che col corpo ci
è il caso di perdere la salute dell'anima....
</p>

<p>
Ciriaco tacque, e dopo essere rimasto
alquanto sopra di sè, rispose con accento
meno baldanzoso: — Tempo da raccomandarmi
a Gesù, a Giuseppe e a Maria,
io l'avrò sempre....
</p>

<p>
— E ti mancasse?
</p>

<p>
— E mi mancasse?... Cristo mi aiuti!...
Io non vi posso lasciare, Paolo; signor
Paolo io non vi lascierò...
</p>

<p>
— Dunque vieni, che prima di piangere
noi, altri smetterà di ridere.
</p>

<hr class="tiny" />

<p>
Viaggiando la notte, furono in tre dì
a' confini dello stato romano, su l'alba del
quarto giunsero all'osteria della Ferrata.
L'oste a vederli li squadrò così di scancío
come capretti che gli avessero portato
a comperare, e sottilmente beffando gl'interrogava
se avessero fatto disegno di
trattenersi molto in coteste parti: a cui
Paolo rispose, non poterlo sapere; ciò dipenderebbe
<span class="pagenum"><a id="Page_67"></a>[67]</span>
dal trovarsi d'accordo con certi
suoi amici di lassù; intanto allestisse la
colazione, ed ei vedrebbe col compagno
di pigliare un po' di sonno. L'oste, passato
tempo convenevole, quando tenne che i
nuovi ospiti dormissero, sporse il capo
fuori della porta e mandò una specie di
fischio acuto e sottile, il quale ebbe virtù
di fare uscire dalla macchia un carbonaro,
che si accostò di corsa alla osteria.
Già egli stava presso all'oste, e già questi
prendeva a parlargli, quando guardandosi
attorno per maggiore cautela si accorse,
che Paolo, affacciato alla finestra del primo
piano, non gli levava gli occhi di dosso,
onde da quel mascagno ch'egli era, prese
a rimproverare il carbonaio di negligenza
per non avere portato il carbone: in colpa
sua gli avventori non si trovavano serviti a
punto; ne avrebbe tenuto motto col padrone,
e se gli fosse tocco qualche carpiccio delle
buone suo danno; l'altro da prima come
trasognato abbacava, ma avvertito dallo
ammiccare degli occhi dell'oste si accorse
della ragia e cominciò a raccomandarsi
pietosamente perchè lo perdonasse, onde
<span class="pagenum"><a id="Page_68"></a>[68]</span>
l'oste dopo essere stato duro un pezzo lo
rimandò con la promessa di dargli, per
cotesta volta, di frego.
</p>

<p>
Paolo e Ciriaco scesero nella stanza terrena,
dove trovarono la tavola imbandita,
e presero a mangiare di buona gana. Metteva
loro su la mensa una giovane figliuola
dell'oste, assai bella e molto
manierosa, sicchè Paolo le disse taluna
di quelle parole, che le fanciulle lungo
il cammino della loro vita raccolgono sempre,
se non come frutti, almanco come
fiori: dal canto suo ella sospinse gli occhi
su Paolo e comparsole, come pur troppo
egli era, leggiadro, ne sentì pietà, chè
amore per non avere di colta lo sfratto
dal cuore alle fanciulle piglia quasi sempre
cotesta faccia; per la qual cosa, come suo
malgrado la fanciulla costretta, presto
presto mormorò a mezza voce:
</p>

<p>
— Per amore della Madonna tornate
addietro finchè il sole è alto.
</p>

<p>
Ma Paolo non le badava; inteso a vigilare
l'oste, vide come costui giudicando
gli ospiti assai distratti dal piacere della
bevanda e del cibo, non meno che dall'altro
<span class="pagenum"><a id="Page_69"></a>[69]</span>
di contare le baie alla ragazza,
avesse sbiettato fuori della taverna; gli
fu sopra di un salto cogliendolo giusto
nel punto in cui il carbonaio nascosto
quinci oltre tornava alla posta.
</p>

<p>
— Orsù Orazio smettila, che io sono
uccello accivettato... disse Paolo; e come
l'altro a sentirsi chiamare a nome, e
ravvisare in cotesto arnese, restava confuso,
soggiunse: — va franco, ch'io sono
dei vostri; se questo balordo di Battistello
non era, già da mezza ora saresti a desco
con noi a ragionare di quanto è spediente,
che tu sappia, ed io sono venuto per
dire a te ed ai tuoi.
</p>

<p>
Coteste parole, e più delle parole le
sembianze e gli atti di Paolo così comparivano
sicuri, che il bandito e l'oste ne
rimasero soggiogati, un istante dubitarono
di qualche tranello, e il dubbio passò loro
traverso lo spirito come nebbia di sangue,
ma gli ficcarono gli occhi dentro gli occhi
due e tre volte, e poichè Paolo sostenne
cotesto loro sguardo senza balenare, anzi
sorridendo, si lasciarono ire: alla fine, che
risicavano eglino? Due gli ospiti, e senza
<span class="pagenum"><a id="Page_70"></a>[70]</span>
armi da fuoco; se ne avevano da taglio
non potevano essere eccetto coltelli, essi
provvisti di schioppi e di squarcine, nè
passava mai ora, che per di là qualche
amico ronzasse.
</p>

<p>
Quali ragionamenti tra costoro avvenissero,
non preme alla nostra storia riferire:
questo si sappia, che dopo qualche ora
lasciato indietro l'oste, e con molte carezze
profferto un anello alla figliuola, il quale,
nonostante la pressa del padre ad accettarlo,
ella ricusò, e poi rossa come fiamma
di fuoco promise lo avrebbe preso più
tardi, Paolo, Ciriaco e Orazio si misero
su per l'erta del Monte Bove.
</p>

<p>
Andarono parecchie miglia senza incontrare
anima viva, e parve Orazio maravigliarsi
ed anco inquietarsi che le solite
scolte alle porte mancassero, quando di
un tratto nel folto di una macchia fu
loro sopra la intera masnada; minacciosi
comparivano i banditi, con l'arme in mano
pronti a trarre, non pure contro i nuovi
arrivati, quanto contro Orazio, come quello,
che infranta la disciplina, scopriva a sconosciuti
il nascondiglio; ma lieto e ridente
<span class="pagenum"><a id="Page_71"></a>[71]</span>
si fece loro incontro Paolo tendendo
entrambe le mani, e favellando parole in
suono chiaro e squillante come strumento
metallico: in sostanza disse: se volevano
ammazzarlo, padroni; se rubarlo poco
avanzo avrebbero fatto, e poi essere parato
a presentarli di quanto portava adosso;
la fama avergli riferito i gesti della
banda, e il nome, e la morte dell'illustre
suo capitano: essersi mosso da Roma per
profferirsi in sua vece.
</p>

<p>
I banditi lo ascoltarono fin lì tra stupiti
e sospettosi; ma qui taluni tanto non si
poterono tenere, che mirando le gentilesche
forme, e lo aspetto giovanile, non rompessero
in risate, se nonchè egli senza darsene
per inteso continuava:
</p>

<p>
Quanto a lignaggio affermarsi pari se
non superiore al defunto loro capitano;
proverebbero pari eziandio il suo affetto,
la vigilanza, e lo studio di avvantaggiarli:
quanto a gagliardia e a valore potrebbe
sfidarli a contrapporgli in ogni cimento,
con l'arme in mano o senza, quale giudicassero
tra loro più forte ed animoso; ma
questo non voler fare, perchè simili prove
<span class="pagenum"><a id="Page_72"></a>[72]</span>
partoriscono sempre gozzaie, e per loro
essere necessario vivere in pace fraterna.
Per altra parte comprendere ottimamente
come dovesse parere loro presuntuoso cotesto
suo discorso; però non intendere egli,
che così su due piedi lo accettassero capitano:
solo ne rimandassero a tempo più
lontano la elezione, che doveva cadere in
quel giorno medesimo, e così dargli campo
di mostrare la sua virtù.
</p>

<p>
I banditi percossi dalla gravità del
giovane, e diciamolo pure per via di antitesi,
da cotesta sua superba modestia,
lo intimarono a recarsi in altra parte del
bosco, li lasciasse liberi a deliberare sul
conto suo; la quale cosa avendo egli fatto,
essi vennero di leggieri d'accordo a riceverlo
nella banda a quel modo ch'ei proponeva,
salvo a deliberare più tardi. Così
Paolo entrò fra i banditi, e pigliando nome
di Venanzio Tombasi, in breve tante furono
le prove di prudenza, di accortezza,
e soprattutto di sterminata audacia, che i
banditi acclamatolo ad una voce capitano
non sapevano omai distinguere se più lo
amassero o ne tremassero.
</p>
</div>

<div class="chapter">
<p>
<span class="pagenum"><a id="Page_74"></a>[74]</span>
</p>

<h2><a id="capIII"></a>
CAPITOLO TERZO.<br />

<span class="small">Il Bandito e il Bargello.</span>
</h2>

<p>
Dissemi un oste tempo fa a Firenze, ostinandomi
io a chiamarlo Giovambattista,
mentr'egli mi aveva delle volte più di sei
ammonito, che il nome suo era Marco: — Oh!
cred'ella ch'io non mi sia accorto
del tratto? Ad ogni costo la mi vuol dare
del battezzatore in faccia, fingendo lo smemorato;
e poi non sappiamo anco noi,
che parlando dell'oste della Ferrata, ella
chiarisce a modo suo, che il termine di
<i>oste</i> deriva dall'altro latino, il quale vuol
dire <i>nemico</i>? Le sono fisime di cervelli
arabici, ed io le sostengo a viso aperto non
darsi al mondo persona, per quanto degna
si reputi, da reggere il bacile a noi altri
osti; io non le porto testimonianze di barattieri,
bensì (e si cavava la beretta) dello
stesso Gesù Cristo redentore nostro. Non
<span class="pagenum"><a id="Page_75"></a>[75]</span>
si ricorda ella, che tre dì dopo che l'ebbero
morto, egli giudicò spediente alla sua
legge di comparire da capo ai discepoli
a confermarli nella fede? Ora, che sia benedetto,
mi dica un po': Gesù quale luogo
scelse per operare ciò sicuramente? Forse
il Tempio? Dio ne guardi! imperciocchè
i sacerdoti con le ipocrite furfanterie loro lo
avessero condotto a morte, ed ei li conosceva
figuri da crocifiggerlo una seconda
volta. Forse nel Tribunale? Peggio che
mai! che Cristo sapeva di vecchio come,
nel suo idioma, il Tribunale si chiamasse
<i>Gabbata</i><a class="tag" id="tag8" href="#note8">[8]</a>; e per novella prova avesse appreso
che i giudici non mancano mai di
condannare gl'innocenti per piacere a cui
può, fiduciosi di lavarsene il sangue su
l'anima come di sopra le mani. O piuttosto
nei quartieri? Qui sì che stava fresco! — Allora
i soldati costumavano crocifiggere,
pigliarsi le vesti e spartirsele, schernire,
dissetare con l'aceto e col fiele, dare la
sua brava lanciata nelle costole, e dopo
che l'innocente aveva reso lo spirito, confessare
con molto avanzo di lui: — veramente
questo uomo era giusto<a class="tag" id="tag9" href="#note9">[9]</a>. Proprio
<span class="pagenum"><a id="Page_76"></a>[76]</span>
pietà del dì delle feste per uomini
che, una volta arrolati alla milizia, dovevano
prima ammazzare e poi vedere se
avevano fatto bene. Oggi la corre diversa,
però che, se ci avesse nelle città di
questa razza soldati, il questore ordinerebbe
li mettessero in gabbia, e nei teatri
li farebbe vedere a pago. Ovvero Cristo
riapparve in mezzo agli Apostoli nel Cenacolo
dove aveva mangiato l'ultima pasqua?
Ahimè! Uno degli Apostoli lo aveva
tradito, un altro rinnegato, il terzo (ed
era dei buoni) screduto se non gli ficcava
le dita nel costato; di qui piglino argomento
a non isgomentarsi quelli che s'impancano
a fare da guidaioli del popolo,
pensino che su dodici tre non istettero saldi
degli scelti da Gesù, e non per questo la
croce si rimase da trionfare sul mondo;
per venti o cento disertori il gonfalone
della libertà non fie che cessi di sventolare
terrore ai tiranni; e giova che lo
impeto dei tempi agiti gli uomini come
biada nel ventilabro perchè il grano va sceverato
dalla pula. Insomma Gesù, aborriti
Tribunale, Tempio, Caserma, e Cenacolo,
<span class="pagenum"><a id="Page_77"></a>[77]</span>
volle farsi conoscere tornato tra i vivi proprio
all'osteria di Emmaus, e Cleofa col
compagno se ne accorsero giusto in quel
punto che si fu messo a tavola per mangiare<a class="tag" id="tag10" href="#note10">[10]</a>.
Per la quale ragione, che calza a
pelo senza fare una grinza, che altri voglia
partecipare con noi altri osti il titolo di
galantuomo io non lo contrasto, ma che
ci sia chi voglia sgallinarlo tutto per sè,
io protesto per me e per tutta l'amplissima
consorteria dei tavernieri. —
</p>

<p>
Questo disse ad un bel circa l'oste fiorentino,
e se vero sempre in lui, e talvolta
negli altri, io non affermo, e molto meno
contrasto: certo è, che l'oste della Ferrata,
presso i banditi, ebbe, finchè visse,
fama di onesto, e morì, sempre, presso i
banditi, in odore di santità.
</p>

<p>
Angelotto con una squadra di trecento
tra sbirri e miliziotti cavati da Roma, e
dalle terre più prossime alla frontiera, capitò
alla Ferrata un giovedì mattina, giorno
nel quale i banditi mandavano co' muli a caricare
le provviste raccolte dall'oste amico.
</p>

<p>
Il Bargello, veramente aveva commissione
di aspettare il Riccio e Arrichino,
<span class="pagenum"><a id="Page_78"></a>[78]</span>
i quali già stavano su le mosse per sovvenirlo
nella impresa con le proprie bande,
senonchè Angelotto ustolava di terminarla
ad un tratto e senza compagni, per avarizia
di non ispartire le taglie con altri,
ed anco per cupidità di gloria, dacchè la
fama, che viene dal solo menare delle mani,
ambiscono eziandio gli sbirri, e la possono
conseguire; quantunque egli non si
fidasse dell'oste, al contrario lo tenesse
in sospetto, pure per averne sentito dire
un monte di bene nei dintorni, massime
dai preti, i quali non rifinivano mai dallo
attestare la pietà insigne dell'uomo, sia
praticando le chiese, sia favorendo con
l'elemosine i sacerdoti, ed i conventi, egli
reputò prudente tastarlo un po' intorno le
faccende de' banditi, e l'oste veramente
rispose alla estimazione che facevano di
lui; favellò sincero, dando ragguagli precisi
intorno alle forze delle bande, sul
valore e costume dei capi, e dei modi di
guerreggiarli con vantaggio; non tacque
come in cotesto giorno usassero calarsi
dal monte per vettovagliarsi sul mercato;
certo a cotesta ora avere essi preso fumo
<span class="pagenum"><a id="Page_79"></a>[79]</span>
della venuta di lui, nè si sarebbero visti,
forse esserci modo di finirla a un tratto
per via di qualche trovato; avere udito
come certo signore ne avesse praticato uno
a un dipresso simile, però egli più esperto
avvisasse, quanto a sè profferirsi divotissimo
al sommo Pontefice, e disposto a
servire il signor capitano di cuore nel
poco che per lui si poteva.
</p>

<p>
Allora Angelotto prese a mulinare col
suo cervello, e gli parve un bel che se gli
venisse fatto di finirla di un colpo senza
mettere a repentaglio la vita; non vuolsi
dubitare nè manco, che difettasse di cuore;
romano egli era, e poi aveva, si può
dire, ogni giorno la morte alla bocca, tuttavia
prudenza insegna che, potendo ire
per la piana, non si ha da cercare l'erta,
nè la scesa: pensa e ripensa, non trovò
meglio di un tiro già messo in opera, e
si accinse a rinnovarlo nella speranza che
i banditi lo ignorassero, o sapendolo non
lo temessero.
</p>

<p>
Tutto quel dì si sbracciò ad allestire la
frode, raccogliendo muli ed uomini, che li
conducessero. Nel fitto della notte si strinse
<span class="pagenum"><a id="Page_80"></a>[80]</span>
a colloquio con l'Oste, il quale, per quanto
si poteva indovinare dai cenni del capo,
acconsentiva, se non che parlando a strappi
dava a conoscere, che non gli pareva sicuro: — badate,
Capitano, le sono volpi
vecchie.... capisco... ad ogni modo è da
tentarsi... già... gli uccelli si pigliano con
gli archetti, e i pesci con gli ami da Adamo
in qua, — e non se ne sono accorti i
bietoloni... un po' di sorte ci vuole in ogni
cosa... fortuna e dormi... ad ogni modo
la carne vale il giunco... lascerei il pane
e il companatico... perchè non ci si può
stemperare a modo e a verso, onde se
taluno gusta il primo boccone amaro, la
è faccenda fallita; secondo il mio debole
giudizio basterebbe il vino.
</p>

<p>
E Angelotto rispondeva: appunto avere
ei disegnato governare il vino, però lo
aiutasse alla conciatura dei barili, e questo
fecero ambedue alternando parole e lazzi
da mettere i brividi addosso a quanti gli
avessero ascoltati.
</p>

<p>
Prima assai che sorgesse il dì, parecchi
sbirri, travestiti da villani, cacciandosi
dietro la scorta di talune guide del contado,
<span class="pagenum"><a id="Page_81"></a>[81]</span>
menavano a mano una fila di muli
carichi di vettovaglie e di barili di vino
su pei colli dirotti del monte di Bove; accidente
fosse o cosa pensata dondolavano
coteste bestie certi campanacci da farsi
sentire da un miglio attorno pel paese,
sicchè del cammino loro la gente era avvertita
o in mezzo al buio, o in mezzo
alla bruma in cui vennero avvolti dopo
l'apparire del sole.
</p>

<p>
Il Bargello non trovava posa, significando
la propria impazienza con le infinite
guise ond'ella si manifesta, ma quando a
vespro furono visti tornare giù i muli a
scavezzacollo scarichi e senza accompagnatura,
ei si rimase fermo come un piolo:
a cotesta novità non sembra si aspettasse
lo sbirro, fece inseguirli, e procurò che
gli agguantassero, cosa che loro successe:
contatili, trovarono mancarne uno, ma uno
di essi portava la cesta coperta di panno
rosso assai sfoggiato; il Bargello, punto
dalla curiosità, si fece a levarlo e ci trovò
la testa mozza del mulo, che mancava, con
la seguente scritta:
</p>

<p>
— Ti mando il capo del mulo, perchè
<span class="pagenum"><a id="Page_82"></a>[82]</span>
mi manca l'asino: lascia le frodi ai Duchi,
e se ti basta il cuore vieni a trovarci con
le armi in mano. —
</p>

<p>
Per intendere il cartello, bisogna sapere,
come Francesco Maria della Rovere
duca di Urbino, desideroso di gratificarsi
l'animo del Papa, avendo preso lingua
che trenta banditi, ridottisi a vivere su
le montagne di Urbino, avevano messo il
Papa alla disperazione di poterli ormai
quindi snidare, immaginasse uno strattagemma,
per venirne a capo; il quale fu
questo: caricò certo numero di muli con
robe e vettovaglie, procurando prima le
fossero industremente avvelenate, e poi li
fece condurre in parte, dove i banditi gli
avrebbero visti, e senza fallo svaligiati,
di vero come presagì avvenne; essendosi
i banditi di cotesti cibi nudriti, rimasero
tutti morti con maravigliosa consolazione
di Sisto, il quale pareva che, per l'allegrezza,
non potesse capire dentro la pelle!
</p>

<p>
E se a taluno piacesse conoscere per
qual modo ne avessero odore i banditi, ricordisi
di quanto avvertimmo sul principio
del capitolo; l'oste cortese aveva trovato
<span class="pagenum"><a id="Page_83"></a>[83]</span>
modo di avvisarneli; certo, se gli avesse
traditi, egli avrebbe ottimamente meritato
della legge scritta, ma nel cuore dell'uomo
fu impressa una legge che dice: — tu non
tradirai; — nè distingue tra colpevole od
innocente; però vuolsi notare come la medesima
legge abbia ordinato eziandio: — tu
non ti accompagnerai con quelli di cui
i passi vanno fuori di strada.
</p>

<p>
E poi, ove l'oste fosse mancato, vigilava
la figliuola, la quale dei banditi non
mirando che la parte, diremo così, eroica,
e non volendone considerare altra, a molti
di loro portava affetto fraterno, per uno
sentiva passione, la quale, non che altrui,
non osava confessare a sè stessa; l'amore
pari al sole co' raggi suoi abbella ogni
cosa. La giovane, vestiti abiti maschili,
col favore della notte si confuse insieme
agli altri, e, prima che aggiornasse, trovò
modo per via di tragetti a precorrere ed
ammonire i suoi protetti.
</p>

<p>
Avendo preso a dettare questo racconto
non ci sembra inopportuno di mettere taluna
parola intorno al bargello Angelotto,
sia per dare a conoscere i tempi suoi, sia
<span class="pagenum"><a id="Page_84"></a>[84]</span>
perchè questo personaggio tiene parte assai
importante nel dramma ch'esponiamo. Costui
nacque di popolo, non però di plebe,
e fu giovane aggraziato, non senza lettere;
anch'egli bandito un tempo, e, se non famoso,
almanco infame per molteplici misfatti,
dove la rapina contrastava alla ferocia:
caduto in mano della Corte, guai
a lui se avesse imperato Sisto V! chè a
questa ora saria stato libro, e chi sa da
quanto tempo, letto; il caso per sua ventura
successe sotto Gregorio XIII, però,
essendosi adoperati scudi e di molti, e
femmine, ed altro che non si dice, prima
si spuntò a salvarlo dalla forca, e dopo alcuno
spazio di tempo, sempre in grazia dei
soliti santi, anco dalla galera, a patto ch'ei
si mettesse sbirro; ed egli accettò, considerando
ormai come la sua vita non potesse
girare che sopra questi due arpioni: o stare
in galera, o mandarci. Il primo delitto,
e le cause del misfare questi: il poco sapere
lo rese presuntuoso; e reputandosi
pertanto superiore ai compagni, male si
recò a tedio il mestiere paterno; anch'egli
vide cocchi, cavalli, e ricchi armeggiamenti,
<span class="pagenum"><a id="Page_85"></a>[85]</span>
e sontuose cavalcate turbinarglisi
intorno agli occhi come cerchi di fiamma
infernale, dagli usci appena schiusi tuffò
lo sguardo nelle sale dorate dove gli balenò
lo spettacolo di festini, di balli, di
donne stupendamente formose, e di voluttà
non sapeva se divine, ma senz'altro sovrumane,
e ad ogni modo da lui non gustate
mai; e dal gaudio di tante delizie egli
bandito come Caino dal paradiso terrestre.
Le cento e forse le mille volte, guardandosi
entrambe le mani, aveva detto: con
queste dieci dita io disfarò i dieci comandamenti
della legge di Dio; tuttavolta
il suo primo delitto non mosse da ferocia,
da vendetta, e nè manco da cupidità;
lo generò il benefizio; essendosi ridotto
in certa casa dove si giocava allo sbaraglino,
prese parte al gioco, e ci provò la
fortuna contraria; certo giovane amico suo,
a cui pareva avesse messo il maggior
bene del mondo, notando come gli fosse
venuto meno il danaro, per tentare di ricattarsi,
gliene profferse, ed ei lo rifiutò
borbottando; si trasse da parte col cuore
grosso di odio, e poichè il giovane amico,
<span class="pagenum"><a id="Page_86"></a>[86]</span>
favorito dalla sorte guadagnava colpo su
colpo, il diavolo finì per cacciargli le mani
dentro a' capelli; usciva fuori di sè; lo
attese al varco, e lo uccise.
</p>

<p>
La giustizia, per quante ricerche instituisse,
ed a quei tempi ne faceva poche,
non venne a capo di scoprire il colpevole,
però che avendo trovato addosso all'ucciso
le anella e i danari, stimarono il caso
accaduto per gelosia di donne, o per altra
nimicizia; onde il sospetto non poteva mai
cadere sopra Angelotto riputato intimissimo
suo, il quale, quando cotesta febbre
dell'anima gli fu un poco queta, si sentì
sconvolto; e nelle notti vigili, si vide comparire
dinanzi lo spettro di lui a maledirlo
pel fiore dei suoi anni reciso a tradimento;
ed egli piangeva, e buttatosi a
terra del letto s'inginocchiava sul pavimento,
e camminando su i nudi mattoni
traeva dietro allo spettro domandando perdono.
Stupendo a dirsi! E' si trovò come
strascinato a nuovi delitti per attutire il
rimorso di cotesto primo, cocente troppo
ed insopportabile; poi anco l'anima fa il
callo; nè giovò poco a consolarlo la fede,
<span class="pagenum"><a id="Page_87"></a>[87]</span>
ch'egli professava fermissima, che Dio, mediante
certi suoi angioli ed arcangioli, tenesse
i libri a partita doppia di ogni
vivente, dove da un lato registravano il
loro <i>dare</i>, e dall'altro il loro <i>avere</i>, onde
sperò saldare il conto per via di messe,
offizi da morto, ed altri preci siffatte; la
quale fede gli crebbe due cotanti quando
di bandito si trasformò in bargello: anzi,
per parlare giusto, bisogna dire, che s'egli
si propose di menare strage, e la menò,
dei comandamenti della legge di Dio, ebbe
poi sempre riverenza ai precetti della Chiesa,
nè ardì contraffarli; si confessava una
volta l'anno almeno, di elemosine si mostrava
prodigo come un ladro; non ci fu
caso che mangiasse mai carne il venerdì,
nè il sabato; su la persona portò sempre
medaglie benedette, ed <i>agnus dei</i>, e queste
a Roma in cotesti tempi, ed anco ai
nostri, si riputavano virtù capaci a lavare
bene altre colpe, che non erano quelle commesse
dall'Angelotto.
</p>

<p>
Egli si era fatto portare un boccale di
vino, così per non parere, più che per
altro, dacchè se ne stesse intatto dinanzi
<span class="pagenum"><a id="Page_88"></a>[88]</span>
a lui, ed egli solo dentro una stanza con
la manca si reggeva la testa mentre con
lo indice della destra andava segnando
linee sopra la tavola; carattere diabolico
quello, però che ogni linea significasse
morte procurata con le infinite guise fin
lì scoperte dall'uomo, che non erano poche,
quantunque poi le sieno cresciute
fuori di misura, e gli premeva affrettarsi
perchè adesso davvero gli toccava dire:
<i>morte tua vita mia</i>; e stante il colpo
fallito, e le sopraggiunte angustie affrettava
co' voti l'arrivo dei bargelli compagni,
quanto poco prima gli aveva desiderati
lontani.
</p>

<p>
Però il Riccio e l'Arrichino non si fecero
troppo aspettare, che regnando Sisto,
camminavano tutti più che di passo; e la
parola <i>impossibile</i> egli aveva cancellata dal
suo dizionario: in due recavano rinforzi
di altri trecento miliziotti e sbirri: riunite
le squadre sommavano a seicento:
proprio per quei tempi uno esercito.
</p>

<p>
Tosto si chiusero nella stanza per fermare
tra loro il modo della impresa; nè
sembra che leggermente e presto si mettessero
<span class="pagenum"><a id="Page_89"></a>[89]</span>
d'accordo, perchè dibattendo ora
questa, ora quell'altra cosa, si condussero
a buio: avendo chiesto lumi e vino, l'oste
colse la occasione a volo per vedere se
spillava covelle, e da prima lo sperò essendogliene
porto il bandolo da Arrichino,
il quale gli chiese:
</p>

<p>
— Che tempo fa compare?
</p>

<p>
— Il sole è ito sotto, che pareva il
capo di san Giovambattista quando fu
presentato a Erode dentro un catino di
sangue....
</p>

<p>
Arrichino ch'era guercio, e bolognese,
e per arroto sbirro, gli cacciò addosso gli
occhi stralunati, e subito dopo pigliatolo
pel braccio lo spinse fuori della stanza dicendo:
</p>

<p>
— Tu l'avresti a saper lunga il mio
uomo. —
</p>

<p>
Subito dopo si fece alla finestra per ordinare
agli sbirri raccolti intorno alla
osteria:
</p>

<p>
— Non esca persona; a cui trasgredisce,
addosso — di poi speculò il tempo diligentemente,
e tornato dentro soggiunse; — stanotte
avremo tempesta, forse fra tre
<span class="pagenum"><a id="Page_90"></a>[90]</span>
ore; quattro non istarà; direi non dessimo
tempo al tempo.
</p>

<p>
— Sta bene, rispose Angelotto.
</p>

<p>
— Anch'io ci sto, dal canto suo soggiunse
il Riccio.
</p>

<p>
Allora Angelotto, ch'era a capo di tutti,
scese, e salì sul muricciolo allato alla osteria;
non visto, e non vedendo gli altri
lanciò nel buio queste parole:
</p>

<p>
— O gente dabbene, il tempo stringe;
tre degli otto giorni assegnati da papa
Sisto se ne sono iti; se non gli portiamo,
prima ch'ei spirino, una dozzina di teste
di banditi, e' le farà mozzare a una dozzina
di noi altri; oltre la dozzina, per ogni capo
di bandito ha promesso la mancia, e papa
Sisto è uomo di parola: però il migliore
avanzo voi avete a contare di farlo su quello
dei banditi: alla più trista badate che non
vi accada come ai pifferi di montagna.
</p>

<p>
Questa concione non sarà raccolta da
verun maestro di rettorica; persona oserà
proporla di esempio ai giovancelli di liete
speranze, e tuttavia ricercò tutto le passioni
alte e basse del cuore degli sbirri:
così una mano anco inesperta, strisciando
<span class="pagenum"><a id="Page_91"></a>[91]</span>
sul gravicembalo, ha virtù di cavare suono
da tutti i tasti.
</p>

<p>
Dalla parrocchia vicina si udivano i
rintocchi della squilla che annunzia la
prima ora della notte; l'ora dei morti; pareva
che ella singhiozzasse, ed in mezzo
ai singulti lanciasse pei cieli la domanda
cotidiana: <i>perchè fu aggiunto un altro
giorno al cumulo dei giorni di dolore e di
miseria? perchè l'alba qui si affaccia sempre
ridente come la donna straniera di Salomone,
che tende insidie al giovane inesperto?
Qui si avvicenda la eterna promessa
con la eterna menzogna</i>. Quando la squilla
ebbe lamentato un pezzo, tacque sfinita, e
le sue ultime vibrazioni si spensero nell'aere
come il dì del quale annunziava la fine;
cascò goccia senza peso, spazio senza misura
nello infinito della eternità. E le stelle,
che poche e a malincuore comparvero sul
firmamento, simili a schiave tratte alla
catena, già dileguaronsi nel buio, chè oblio
e buio fanno ciò che può dirsi la libertà
dello schiavo. La traccia unica rimasta di
loro sopra la terra sono le rugiade, lagrime
che chiamano lagrime; e sia così,
<span class="pagenum"><a id="Page_92"></a>[92]</span>
dacchè se le stelle, queste splendide figlie
del cielo, non si pigliassero cura di piangere
sopra i nostri morti, chi bagnerebbe
amoroso la terra sotto la quale riposano
le ossa di Francesco Ferruccio? Santa Croce
possiede tombe per diverse e molteplici
manifestazioni dello ingegno antico, ne
avrà qualcheduna forse dello ingegno moderno,
ma fin qui è vedova del sepolcro
di Francesco Ferruccio. Forse non si reputa
per anco dagl'Italiani, risorti con <i>licenza
dei superiori, e il visto dei Riformatori dello
studio di Padova</i>, il sangue versato per la
Patria gloria d'Italia? O forse sangue di
popolo non merita onore di memoria? Resta
dunque, o Ferruccio, sotto le grondaie della
Chiesa di Cavinana, e nel cuore del popolo;
certo monumenti non superbi questi;
non costruiti dalla moneta accompagnata
da una lacrima, e sincera; perchè pianta
da cui per paura ebbe ad assottigliarsi
il pane a fare splendido il lutto degli
uomini dichiarati grandi per partito municipale
vinto a fave bianche e a fave nere...
</p>

<p>
Incomincia a sentirsi per la notte una
smania come di cui male sta e teme peggio
<span class="pagenum"><a id="Page_93"></a>[93]</span>
Il ventipiovolo inquieto commove le fronde
e le piante, donde esce un lagno indistinto e
nondimanco pertinace: il poeta desolato potrebbe
credere che il genio della pazienza offesa
si sforzi d'insegnare ai mortali il modo
di ribellarsi con frutto dalla onnipotente tirannide,
e non sappia poi formare accenti
umani, o preso da terrore balbetti le parole.
</p>

<p>
Le squadre degli assalitori avevano a
circondare le falde del monte a larghi intervalli,
per istringersi poi mano a mano
che salivano, ma come suole, ottimo disegno
in concetto, nella pratica compariva
impossibile, perchè troppo largo il giro,
e rotto qua da torrenti, là da bricche; tuttavia
come venne loro imposto fecero, così
salirono buon tratto di via taciti con la
mano chi sul draghetto della miccia, chi
sul grilletto della ruota, però che allora
quello che noi diciamo <i>acciarino</i> non fosse
anco inventato, ed altri pronti a conficcare
in terra il puntale della forcina sul quale
avevano adattato gli arcobugi loro.
</p>

<p>
Di un tratto un lampo ruppe il buio,
fu il primo colpo, dopo quello il fuoco
straripò a modo di fiumana, molti i tiri
<span class="pagenum"><a id="Page_94"></a>[94]</span>
dalla parte degli assalitori, ma inefficaci;
scarsi quelli degli assaliti, e apportatori
sempre di ferite o di morte, dacchè essi
da fermo traessero, dietro i tronchi degli
alberi si riparassero, e gli altri procedessero
alla scoperta; dalla parte degli sbirri
si udivano gemiti, preghiere, e voci lamentevoli
di cui cascava; da quella dei
banditi non si sentiva alito, e sì che qualche
ferito, e qualche morto avevano avuto
anch'essi, ma i feriti si cacciavano in
bocca i lembi del mantello od altro togliendosi
la facoltà di gridare, forse chi sa
per tema di nocere ai compagni, o piuttosto
per sospetto, che il compagno a canto gli
mettesse le mani addosso e lo spogliasse.
L'uno e l'altro può essere; chi se ne intende
scelga.
</p>

<p>
Uomini e lupi però costumano ad un
medesimo modo; quando sono feriti si
danno addosso.
</p>

<p>
Ferveva l'opera della distruzione, e fin
qui con la peggio degli assalitori, allorchè
taluno di essi si avvisò tagliare qualche
ramo di pino, e accenderlo per vedere almeno
dove mettessero i piedi; non lo avesse
<span class="pagenum"><a id="Page_95"></a>[95]</span>
mai fatto! però che servendo i fuochi per
punto di mira, la morte rovinò a modo di
gragnuola in mezzo a loro; gettarono via
i maluriosi tizzoni, e da capo gli avvolse
la oscurità.
</p>

<p>
Ma adesso era venuta la volta del cielo,
il quale, quasi provocato, sembra che intendesse
mostrare di faccia alla sua quant'è
inane la furia dell'uomo; con immenso baleno
si squarciò da un punto all'altro
tingendo ogni cosa di color sanguigno, e
subito dopo un tuono parve schiantasse i
cardini del mondo, poi giù a rovescio grandine,
acqua, e con assidua vicenda saette,
lampi e tuoni: non per questo rimisero
punto gli sbirri la rabbia della persecuzione;
anzi la crebbero, al fine primo della
impresa non pensavano più, adesso appetivano
solo la vendetta; di vero alla luce
sinistra dei folgori ora vedevano stramazzare
agonizzante un compagno; ed ora,
più orribile aspetto, miravano gli uomini
di scorta ai muli portatori del vino avvelenato
ciondolare appesi pel collo ai rami
degli alberi secondochè l'impeto della bufera
gli sbatacchiava.
</p>

<p>
<span class="pagenum"><a id="Page_96"></a>[96]</span>
Quantunque però ci si mettessero coll'arco
del dosso è da credersi, che gli sbirri
non l'avrebbono sgarata se prima la banda
di Arrichino, e dopo poco l'altra del Riccio
non avessero investito i masnadieri dal
fianco destro e dalle spalle; allora Paolo
conobbe in un attimo, che non bisognava
appillottarsi, e in meno che non si dice
<i>amen</i> ebbe ordinato si ritirassero nei luoghi
più alti, dove per balzi dirotti l'accesso
si faceva piuttosto disperato che difficile,
e vi erano di lunga mano allestite l'estreme
difese.
</p>

<p>
Dall'una parte e dall'altra si sentivano
stanchi, però, quasi per accordo tacito, accadde
una tregua, durante la quale gli
sbirri ripararonsi come poterono sotto gli
alberi, i banditi nei ridotti dove si rinfrescarono
di polvere e di piombo, mentre
gli altri con pena infinita poterono preservare
la polvere da bagnarsi, non però dal
restarne inumidita.
</p>

<p>
Di asciugarsi le vesti, anzi spremere
l'acqua dai capelli non era il caso e non
ci pensarono nè meno, solo tentarono col
dito se le coltella tagliassero, e con queste
<span class="pagenum"><a id="Page_97"></a>[97]</span>
ammannironsi alle ultime prove. E poichè
lo starsi si fece di corto più grave del
moversi, stantechè la procella durasse a
imperversare più fiera che mai, si levarono
urlando: — ammazza! ammazza! — proprio
a mo' che i lupi si sferzano i fianchi
con la coda per darsi coraggio. E veramente
di molto ardire era mestieri adesso
non solo contro gli uomini, bensì contro
il cielo, che diluviava saette, e grandine
mescolata coll'acqua, le fonti schizzavano
getti, e fischiavano pari ai flagelli delle
furie, il torrente ruggiva a sbalzi di roccia
in roccia, come leone che fugga spaventato,
le fronde degli alberi turbinavano
stridenti quasi chiome agitate dalla disperazione:
non più di voci che sonassero lagni
andavano pieni il monte e le valli, bensì
di stridi di rabbia, di furore e di sterminio
quali sono o si finge abbiano ad essere
dentro lo inferno: che in questi tormenti
della natura le anime dei morti escano
dai sepolcri a empire di dolorosi guai i
luoghi dove trassero la vita non credo,
nè piacemi dare ad intendere altrui, ma
che un elemento spirituale diffuso pel creato
<span class="pagenum"><a id="Page_98"></a>[98]</span>
si addolori commosso dalle convulsioni
della natura potrebbe darsi, nè vi ha cosa
che c'induca a negarlo.
</p>

<p>
Ormai i sentieri per salire in alto o non
si trovavano, o scarso, e questi dirotti o
lubrici non meno pei rigagnoli delle acque,
che per la belletta menata giù dal monte:
anco qui orribili aspetti rivelò di tratto in
tratto la luce dei lampi; uomini sfracellati
da una pietra nel capo annaspare per
l'aria con le mani come fa il naufrago piombando
giù nello abisso; altri capovoltarsi
sdrucciolando e rotolare a saltelloni di
sasso in sasso fino alla falda del monte;
chi rimanere appeso ciondolone da una
macchia come bestia al gancio del beccaio,
ad altri, altri casi, e tutti da mettere
il ribrezzo addosso al solo pensarci.
Tra i molti offersero un molto terribile
gruppo due: avendo uno sbirro superato un
giogo, si spinse innanzi per levarsi dal pericolo
di ruinare nel precipizio, ma fatti
appena una diecina di passi, ecco serrarglisi
addosso un bandito e stringerlo fra
le braccia, lo sbirro sottentra e lo ricinge
alla vita, così avviticchiati insieme scotonsi,
<span class="pagenum"><a id="Page_99"></a>[99]</span>
scrollansi, di qua e di là sbattacchiansi,
ora tentano levarsi in alto e
soffocarsi, ed ora framettendo la gamba
alle gambe, o picchiando forte del tallone
nelle giunture si sforzano a sternare
l'un l'altro; la vicenda assidua del
buio e della luce dei lampi ora sanguigna,
ora bianca, ed ora verdastra palesava i
sempre vari atteggiamenti dei lottatori,
la rabbia di che andavano invasi, come
pure il pericolo, che di momento in momento
li minacciava, imperciocchè il bandito
guadagnando terreno spingesse lo
sbirro spossato vicino al dirupo, quegli
caldo della vittoria non ci avvertiva, o
se pure lo avvertiva, non gliene importava,
all'altro sì, che spaventato gridò:
</p>

<p>
— Bada, precipitiamo....
</p>

<p>
— All'inferno! urlò il bandito; e giù di
fascio rotoloni ambedue; nè le percosse
delle roccie dove stracciavansi valsero a
far sì, che si staccassero; all'opposto il
bandito (ed anco questo si vide allo sfolgorare
di un lampo ) ficcò i denti nella
gota allo sbirro, e vuolsi credere, che in
cotesto sforzo dell'odio spirasse l'anima.
</p>

<p>
<span class="pagenum"><a id="Page_100"></a>[100]</span>
Pari in orrore, se non forse più strano,
questo altro caso; uno sbirro, con le mani
aiutandosi e co' piedi, dopo inaudito travaglio
di scheggia in ischeggia già arriva
alla sponda estrema della rupe, già vi
pone la destra, dopo la manca, e raccogliendosi
in sè già spinge la persona in
alto per sopramettere il petto al ciglione;
un bandito che lo mira a un tratto, piglia
con ambedue le mani l'archibugio per
la canna, e quanto può leva le braccia in
alto per dargli del calcio nel cranio: voglioso
di acconsentire con ogni sforzo al
colpo, allarga le gambe sporgendo innanzi
la destra e si curva. — Qui si fa buio;
e chiunque si trovò presente al caso, ormai
al chiarore del nuovo lampo teneva per
fermo o non avrebbe più veduto lo sbirro,
o lo avrebbe visto rotoloni per l'aria,
quando con maraviglia pari allo spavento
contemplò lo sbirro salvo, e il bandito
tracollato giù nel precipizio, e questo accadde
in grazia della intrepidezza, o piuttosto
dello istinto di conservazione dello
sbirro, che lo mosse a stendere la mano,
ed, agguantata la gamba al bandito, con supremo
<span class="pagenum"><a id="Page_101"></a>[101]</span>
anelito tirarla a sè, onde costui
troppo in cima, su terra sdrucciolevole,
diede la balta, e l'altro, che si potè mantenere
attaccato al vivagno, di un salto
fu sopra e si salvò.
</p>

<p>
Per questo caso presero tanto animo
gli sbirri quanto ne perderono i banditi;
nè, superate una volta le alture, restava
modo alle difese, però che quelli troppo
vincessero di numero i secondi, i quali
adesso si vedevano ridotti a venti, e nè
manco tutti illesi. Paolo allora pensò allo
scampo, e due e tre volte cacciava fuori
fischi acutissimi, segnale ai banditi, perchè,
cessato il combattere, riparassero alla
caverna, asilo fidatissimo negli estremi
accidenti; al fianco suo erano rimasti, fin
lì non tocchi, Ciriaco e Maria la figliuola
dell'oste, la quale in cotesta notte mostrò
esserle l'arcobugio assai più familiare della
rocca e del fuso; e quante volte Ciriaco
per bontà d'indole, o per altro affetto presumeva
farle schermo del proprio corpo,
ella tirandolo da parte gli disse dispettosamente:
</p>

<p>
— O che credete che io non sappia
<span class="pagenum"><a id="Page_102"></a>[102]</span>
come voi mettermi a repentaglio? O immaginate,
che stimi la mia pelle più cara
della vostra? In là... in là... ch'è tempo
perso, ognuno di noi nacque con la sua
morte in tasca. —
</p>

<p>
E sembra proprio che la deva andare
così, però che ella, mentre stava per voltarsi
al segno del capitano, si sentisse colpita
di sotto al lato manco; nè tanto potè
tenersi, che non prorompesse in uno strido,
e subito dopo girando sopra sè medesima
stramazzò.
</p>

<p>
— Maria è cascata, disse Ciriaco a
Paolo.
</p>

<p>
— Lasciala stare; ne cascarono tanti,
rispose Paolo.
</p>

<p>
— No: vado a pigliarla. —
</p>

<p>
— Lasciala, la traccia del sangue ci
scoprirà.
</p>

<p>
— No: se ci è verso la vo' salvare....
</p>

<p>
— Se capitasse viva in mano agli sbirri
potrebbe farci la spia; va bene, vengo
teco a pigliarla.
</p>

<p>
E andarono. Presto, presto, Paolo le fu
al fianco, dove, piegato un ginocchio a
terra, interrogò:
</p>

<p>
<span class="pagenum"><a id="Page_103"></a>[103]</span>
— Siete ferita?
</p>

<p>
— Oh! signore sì, mi sento morire....
</p>

<p>
— Versate di molto sangue?
</p>

<p>
— Per di fuori... no... non pare....
</p>

<p>
— Badate a non tracciare col sangue la
via agli sbirri; avete nulla addosso per
fasciarvi?
</p>

<p>
— Sì. —
</p>

<p>
— Ciriaco aiutala a fasciarla, e stringi
forte; — dopo queste parole Paolo tentò
il terreno per conoscere se fosse bagnato
di sangue, poi unì insieme le dita avvertendo
se restassero appicicate, nè questa
prova bastandogli gustò con la lingua l'umidore,
e parve assicurarsi; allora diè
mano a Ciriaco per rilevare Maria, la quale
essendosi costoro recata sopra le braccia
conserte portarono via a precipizio.
</p>

<p>
Gli stessi banditi ebbero a penare non
poco, prima che nel buio trovassero la
caverna, la quale non abitavano già cotidianamente,
serbandola, come ho detto,
per estremo rifugio; al fine, trovatala, presero
a rimoverne dalla bocca le marruche,
e ogni altra ragione pruni, che per natura
e per arte vi erano cresciuti foltissimi;
<span class="pagenum"><a id="Page_104"></a>[104]</span>
passati, li raddrizzarono, e intrecciarono;
lì presso, uguale il roveto, e per buon
tratto esteso, onde quasi disperato rintracciare
la caverna nel dì, pel buio poi impossibile.
Appena penetrava nella caverna
il bagliore dei lampi, dacchè la tempesta
imperversasse tuttavia, però tanto bastava
a far sì, che i banditi disposti in mezzo
cerchio, con un ginocchio chino, atteggiati
in varie guise, tenessero gli occhi aguzzi
e le bocche degli arcobugi rivolte allo
spiraglio.
</p>

<p>
Gli sbirri, poichè dopo molto altro trarre
si accorsero che i banditi erano scomparsi,
cessato il timore di essere presi di
mira, smaniosi per la rabbia, che scappasse
la fiera, ripresero a tagliare schiappe di
pini, e con quelle accese cominciarono a
frugare bramosamente le macchie; chi
avesse veduto quelle strane sembianze correre
su e giù per la foresta con quei fuochi
sinistri nelle mani e udito gli urli ferini,
che mescevano con lo strepito dei
tuoni, e il fragore delle fronde sbattute,
e delle acque, certo avria immaginato di
trovarsi nel Citerone, o su lo Ismaro mentre
<span class="pagenum"><a id="Page_105"></a>[105]</span>
le Menadi correvano furiando sotto la
sferza del Dio che le agitava; di vero, se
i miliziotti non ispingeva ebbrezza di vino,
erano mossi dalla ebbrezza del sangue,
della ferocia e dell'avarizia; ma ora che
ci penso, anco le donne tessale e tebane,
se nelle corse matte occorrevano in qualche
uomo, lo stracciavano, e fitto il capo
di lui sur una picca portavano a processione;
così pare provato che uomini e donne,
digiuni od ebbri, tranquilli o maniaci
fossero sempre micidiali del sangue loro.
Forse muterà un giorno, anzi io ci credo,
non mica perchè faccia capitale sopra la
benevolenza, ma sì sopra lo ingegno malvagio
degli uomini, che nell'arte di distruggersi
andando sempre innanzi troveranno
modo di potersi sterminare in un attimo,
allora, ma non prima di allora, dando
spese al cervello, brontoleranno sempre,
e non si morderanno mai.
</p>

<p>
Non una o due, bensì delle volte più
di dieci gli sbirri passarono e ripassarono
davanti la bocca della caverna, anzi uno
di loro prese a sbrattare la rosta, ma,
trafitto da un pruno, si rimase bestemmiando.
<span class="pagenum"><a id="Page_106"></a>[106]</span>
E' fu giusto allora, che la povera
Maria, travagliata da febbre mortale, vagellando
prese a lagnarsi, e in mezzo al
delirio ricorrendole alla mente le cose,
o gli affetti che più la tenevano presa,
ricordò la madre defunta, e la Madonna;
sovente fu udita raccomandarsi a un signor
Paolo, pel quale pareva ella nudrisse
non minore paura, che passione; per ultimo
l'atterrivano le pene dello inferno, e
supplicava le menassero il prete, affinchè,
confessati i peccati, potesse ridursi in luogo
di salute. Paolo, che, caso fosse o consiglio,
le stava allato; da principio le
disse: — taci; — ma poichè vide il comando
riuscire indarno, stese la mano, ed
ebbe compreso la donna travagliarsi negli
spasimi supremi; allora adagio adagio ei
scinse la fascia, che portava attorno la
vita, e fecene groppo, il quale poi soprappose
alla bocca della misera donna;
nè punto lo rimoveva, al contrario sempre
e più sempre ce lo pigiava, procurando
che non pure il rammarichío ma nè
anco l'alito si potesse sentire.
</p>

<p>
Ventura volle, che ora i tre bargelli
<span class="pagenum"><a id="Page_107"></a>[107]</span>
s'incontrassero poc'oltre di là, e subito
prendessero a favellare. Primo fu Arrichino
a dire:
</p>

<p>
— E' mi pare che dobbiamo appendere
il voto alla santissima Vergine di Loreto
se la è andata a finire così.
</p>

<p>
— Che noi ce ne abbiamo a vantare,
ciò sta nelle regole, riprese il Riccio, ma
tra noi buttiamo carte in tavola; se non
eravamo un esercito ci rimanevamo tutti. — E
l'altro:
</p>

<p>
— Caro mio; tu non ti contenti mai;
io avrei voluto vederci un po' uno di quei
colonnelli famosi, che vanno per la maggiore
sia francese, sia spagnuolo... nella
notte... in mezzo alla tempesta che appena
cessa... abbiamo superato rupi da disperarne
le capre; il nemico disparve, il
campo è nostro.
</p>

<p>
— Certo è sparito ma non fu sterminato;
ci rimase il campo, ma ci tocca
a lasciarlo subito se non ci vogliamo morire
di fame e di freddo... quanto a morti
e feriti, io vo' restare ammazzato se per
dieci sbirri e miliziotti noi avremo un
bandito....
</p>

<p>
<span class="pagenum"><a id="Page_108"></a>[108]</span>
— Abbi pazienza Riccio, cominciò Angelotto,
ma tu guasti l'arte: a noi basti
vincere, ho sempre sentito dire, che si
aguzzò il piolo sul ginocchio chi pretese
stravincere, e in due parole io ti chiarisco;
il Papa pagherà gli sbirri, finchè ci
saranno banditi; e sta sicuro di questo,
che dopo l'ultimo bandito egli impiccherà
l'ultimo sbirro....
</p>

<p>
— Incomincio a capire, e mi pare che
tu abbia ragione.
</p>

<p>
— Lo so anche io, che ho ragione, e
bada a questo altro: domani quando raccoglieremo
le teste dei banditi, un paio
di dozzine e' ci hanno da essere....
</p>

<p>
— Per me crederei di no.
</p>

<p>
— E tu credi così perchè tondo nascesti
e tondo morirai, chi ti para a mescolare
co' capi dei banditi qualche testa di sbirro?
Le non si distinguono le teste come
sono tagliate, massime quando piglia a
disfarle la morte... allora un ladro vale
quanto un vescovo, e ci è da sbagliare....
</p>

<p>
— Dici bene tu, ma se taluno ci fa
la spia... con Sisto, Domine aiutaci!
</p>

<p>
— Restando la cosa tra te, me ed Arrichino
<span class="pagenum"><a id="Page_109"></a>[109]</span>
non si ha da temere tradimenti;
e di grazia a che pro tradirci? Sisto promette
alle spie Roma e Toma, e anco
le paga, ma se tu ci hai avvertito, presto
o tardi le agguanta, e solo che inciampino
in un filo di strame e' vanno a finire al canapaio,
però messe a monte le altre ragioni,
basta questa per noi a tenerci la fede.
</p>

<p>
— Anzi, osservava Arrichino, tra le
teste dei banditi non potremmo trovarne
una giovane, e dare ad intendere che fosse
dello stesso Venanzio...?
</p>

<p>
— Io la tengo per cosa da non ci pensare,
rispose Angelotto, perchè il Papa sa
ch'egli è bellissimo, di capello biondo
d'oro, e forse gli hanno dato altri segnali
di lui: anche te ammonisco a non volere
stravincere. —
</p>

<p>
Il Riccio allora come studioso di non
iscapitare nella reputazione di mascagno
soggiunse:
</p>

<p>
— Di' un po' Angelotto, le taglie promesse
si avranno a spartire fra coloro che
rimasero vivi? —
</p>

<p>
— Ma sicuro, i morti non contano, e
poi hanno sempre torto marcio.
</p>

<p>
<span class="pagenum"><a id="Page_110"></a>[110]</span>
— Giusto come pensava anch'io! Dunque
meno che saremo e più ci toccherà?
</p>

<p>
— Per lo appunto a quel modo.
</p>

<p>
— Allora, sarei di avviso, che ce ne
tornassimo addietro noi altri; ai passi metteremo
guardie, nè grosse, nè sottili, perchè
i banditi non ci possano sgusciare di
mano: voi vedrete, che, come aggiorna, da
qualche buco scapperanno fuori cotesti dannati
a fare impeto su le guardie per mettersi
in salvo; e noi gli lasceremo arrabattare
un pezzo fra loro, perchè per ogni
bandito che casca morto le taglie crescono,
e per ogni sbirro che pigli la via dell'altro
mondo meno ci tocca a spartire....
</p>

<p>
— Non è mica pensato male, sai? Ma
ci ha di mezzo l'anima, Riccio mio....
</p>

<p>
— Ed anco a questo ho avvertito...
non ti sembra che si possa aggiustare la
faccenda con qualche messa?
</p>

<p>
— Sicuro... con le messe... e gli uffizii. —
</p>

<p>
Così rimasti d'accordo, ordinarono alle
squadre rifacessero i passi; domani a giorno
chiaro sarebbero tornati a seppellire i morti
ed a mozzare il capo ai banditi, e tutti
<span class="pagenum"><a id="Page_111"></a>[111]</span>
insieme scesero cantando canzoni, dove, ad
onta della parola, per paura di Sisto, pudibonda,
non iscaturiva meno sfacciato il
concetto; tanto l'aspettazione del poco
danaro delle taglie valeva a soffocare il
senso di angoscia presente e del pericolo
trascorso, anzi il dolore pei compagni perduti
e il rimorso della strage menata!
</p>

<p>
Paolo levò tardi la mano di su la bocca
di Maria; allora solo, che il vento non gli
portò nè manco il susurro del canto degli
sbirri che si allontanavano, e Maria da
parecchio tempo non respirava più. Levatosi
in piedi Paolo favellò in questa sentenza
ai compagni:
</p>

<p>
— Se vi abbia voluto bene e vi ami,
voi lo sapete, però non dico nulla dell'angoscia
che provo a dovervi parlare siccome
faccio; fratelli miei, e' non ci vedo
caso, bisogna separarci. Ora un acquazzone
ci rovina addosso; passerà, e la prudenza
insegna di aspettare al coperto, che smetta;
non possiamo mica fare alle capate
co' muri. Papa Sisto in questo quarto di
luna vive in pace con la Spagna, i Viniziani,
il serenissimo di Toscana, insomma con
<span class="pagenum"><a id="Page_112"></a>[112]</span>
tutti; l'accordo dei gatti fa la tribolazione
dei topi: ma quanto durerà egli? Staremo a
vedere; intanto il punto giace nello scansare
la forca, figliuoli miei, e attendere tempi
migliori. Dividiamoci dunque per ritrovarci
con meno tristi auspici più tardi, voi
conservatemi la vostra benevolenza, com'io
vi do pegno di perdurare nella mia; se ho
commesso qualche errore, ne chiedo perdono
prima a Dio, poi a voi altri; voi sapete
che verun uomo può vantarsi perfetto:
pensate se io! Il patrimonio comune,
ch'io rivenni al verde, mi sembra, che se
non risponde ai desiderii vostri (e questo
sarebbe un po' difficile), pure ora sia tale
da potervene contentare; adesso lo dividerò
tra voi, qui lascerete le armi, gli
argenti, e gli ori lavorati, come pure le
gioie, chè per queste cose voi cadreste facilmente
in sospetto, e ricordatevi che i
sospetti mettono i pioli alla scala di compar
Gigolo. Dell'oro monetato fate tre parti,
una darete al prete per la faccenda dell'altro
mondo, la seconda al giudice, caso
mai vi fastidisse nella faccenda di questo
mondo, la terza serbate per voi. Rendetevi
<span class="pagenum"><a id="Page_113"></a>[113]</span>
terziarii di San Francesco, o meglio
torzoni in qualche convento; quello che
si fa con la veste corta del bandito, il tonacone
del frate sembra tagliato a posta per
coprire: se vi occorre barattare moneta,
cercatene al priore, o al sagrestano, e a
patto che non istiate su lo spiluzzico a
riscontrare il danaro del cambio, egli non
vi tradirà; non vi confidate mai con donne,
e i capelli non vi saranno tosi da altri,
eccettochè dal barbiere; fate la carità in
segreto, e Dio, che la vede anche al buio,
vi ricompenserà; godete anche in segreto,
perchè allora il bargello non lo saprà: e
mastro Gigolo non v'impiccherà. —
</p>

<p>
A considerarlo bene come merita, non si
può dire, che questo discorso abbia virtù
di movere troppo gli affetti, e tuttavolta i
banditi piangevano <i>a sprone battuto</i>. Tanto
è, uno scampolo di tenerezza la possedevano
anch'essi; e....
</p>

<p>
— Capitano, fra i singulti dicevano,
e avrete cuore di lasciarci così...?
</p>

<p>
— Figliuoli miei, e' mi pare che sia
bazza per noi lasciarci a questo modo.
</p>

<p>
— E finchè voi non tornate noi avremo
<span class="pagenum"><a id="Page_114"></a>[114]</span>
a dormire interrati come le testuggini?
</p>

<p>
— Oh! no, come le vipere, per mordere
più velenose a primavera.
</p>

<p>
Acceso un lume, cavarono con le zappe
di sotto terra una cassa, e presero a spartire
il danaro noverando per ogni uomo
un ducato. Quando toccò la volta di Ciriaco,
Paolo disse:
</p>

<p>
— A te Ciriaco. —
</p>

<p>
Ma Ciriaco non era quivi, e Paolo rinnovò
la chiamata; allora Ciriaco sbigottito
rispondeva con voce lamentosa:
</p>

<p>
— Capitano, Maria è morta... non so
che farmi della moneta.
</p>

<p>
— Vien qui tosto, che la si sveglierà
più che non vorresti.
</p>

<p>
— Io vo' vedere se dorme, o se è morta
Maria.
</p>

<p>
— E tu sta ad aspettare che si risvegli....
</p>

<p>
E mise su la tavola il ducato; quando
ebbe a contare sè, si mise da parte, onde
i banditi notarono:
</p>

<p>
— E voi, Capitano, e voi?
</p>

<p>
— Io, povero qui venni, e povero io
voglio morire, Dio provvederà....
</p>

<p>
<span class="pagenum"><a id="Page_115"></a>[115]</span>
— Questo non patiremo mai.... voi
avete a pigliare la parte doppia... sì, doppia.....
doppia vogliamo.
</p>

<p>
— Intendete contendere meco all'ultimo?
Duro vostro capitano, obbedite....
</p>

<p>
Chinarono il capo, brontolando forte:
per poco non s'insanguinarono a ributtare
la moneta, che pure essi avevano con
mani sanguinose arraffato.
</p>

<p>
Venuti al fondo della cassa, Paolo la
gittò all'aria dicendo allegramente:
</p>

<p>
— Fiera finita; le botteghe si chiudono.
</p>

<p>
— Capitano, o signor Paolo, interruppe
qui Ciriaco, Maria non dorme, io vi accerto
ch'è morta.
</p>

<p>
— E che conti a me? La ho uccisa
io? Te la posso risuscitare io? Piglia questa
moneta e consolati; se non puoi consolarti
chetati. — Compagni, su, non ciondolate;
per quanto udii, la via del torrente
rimase libera; una volta che abbiate messo
il piè sul ciglione si trova il viottolo anco
ad occhi chiusi.
</p>

<p>
Tolsero funi e ferramenti preparati al
bisogno, e usciti fuori con molto riguardo
<span class="pagenum"><a id="Page_116"></a>[116]</span>
dalla caverna, si condussero su la sponda
della rupe, traverso le spaccature della
quale ruggiva il torrente; i fianchi di lei
per lungo tratto erano tagliati a picco,
e lisci così, che meglio non saria potuto
farsi per via di pomice, poi occorreva una
maniera di cornice capace al passo mala
pena di un uomo, che di ora in ora serpeggiando
s'incassava nei fianchi del dirupo
per riuscire da capo senza riparo sul
burrone. Aiutaronsi a calare; ultimo volle
rimanersi Paolo, sempre confortando i compagni
a pigliarsi cura di sè; a lui non
pensassero; potrebbe scendere dopo gli
altri agguantandosi alle funi. Quando tutti
furono discesi, Paolo si affacciò al vivagno
gridando:
</p>

<p>
— Addio, compagni, l'avoltoio ha da
vivere, o morire sul monte... salute a tutti,
e ricordatevi di me.
</p>

<p>
I banditi tacquero, temendo con le voci
loro dare la sveglia alle scolte, e l'ora,
il luogo, e la paura di mettere il piede in
fallo troppo li tenevano stretti perchè si
pigliassero cura di altrui.
</p>

<p>
Paolo, studiando il passo, ritorna alla
<span class="pagenum"><a id="Page_117"></a>[117]</span>
caverna: qui giunto cava fuoco dal focile,
e accende il lume: ciò fatto, seguendo l'usato
costume, si volta intorno a speculare,
e mira Ciriaco, che genuflesso a capo di
Maria, le recitava le preghiere, che, monche
e a stento, si richiamava alla memoria.
</p>

<p>
— Oh! Ciriaco, perchè non ti salvi con
gli altri?...
</p>

<p>
Signor Paolo non posso, mi pare che
qui mi rimanga il cuore....
</p>

<p>
— Diamole sepoltura, e non ci pensiamo
più....
</p>

<p>
— Non ci pensiamo più, la è presto
detta, ma io di Maria non mi dimenticherò
mai, Capitano, mai.
</p>

<p>
— Ti premeva molto questa ragazza,
Ciriaco?
</p>

<p>
— Molto.
</p>

<p>
— Ed ella ti amava?
</p>

<p>
— No: ella amava voi.
</p>

<p>
— Me! Io non me ne sono mai accorto....
</p>

<p>
— Me n'era accorto io.
</p>

<p>
— Se stava come me la conti, Ciriaco,
felice lei, ch'è morta, felici noi!
</p>

<p>
<span class="pagenum"><a id="Page_118"></a>[118]</span>
— Capitano, per Cristo! voi parlate da
matto... da matto e da peggio.
</p>

<p>
— Non ingrugnarti Ciriaco, che io ti
chiarisco: saresti stato felice tu se vivendo
ella l'avessi veduta ardere per altri che
per te?
</p>

<p>
— Non importa, a patto che riviva....
</p>

<p>
— E questo dici perchè vivendo ti rimarrebbe
la speranza, che un dì o l'altro
di colta o di seconda mano potesse cascarti
nelle braccia; quando poi questa
speranza ti venisse spenta, tu l'avresti
presa in odio, forse tu stesso ammazzata....
</p>

<p>
— No... no....
</p>

<p>
— Ad ogni modo tu avresti concepito
rancore contro me innocentissimo, nè tu
sai, o puoi sapere dove questa gozzaia ti
avrebbe condotto, e per noi, usi a palesare
i nostri pensieri più col coltello che con
la lingua, ci è da mettere su pegno, che
un giorno o l'altro, senza volerlo, anzi con
inestimabile tuo cordoglio, mi avresti ficcato
così tra costa e costa un mezzo palmo
di coltello, e morto che tu avessi il compagno
della tua puerizia, — il tuo
<span class="pagenum"><a id="Page_119"></a>[119]</span>
padrone, — il tuo fratello, saresti stato
contento? Avresti vissuto in pace con lei?
Sarebbero stati tranquilli i tuoi sonni dormiti
sul medesimo capezzale con la donna
che ti armava la mano al fratricidio? — Felice
te, ed io pure felice, perchè, dà
retta, io avrei fatto certo di queste due
cose una: o l'avrei tenuta, o l'avrei respinta.
Se tenuta; nello stato in cui peniamo,
Ciriaco, che diventa per noi una donna?
Un demonio se piglia i nostri costumi,
uno sfiancamento di cuore se si conserva
mansueta e pia. Respinta, si rifiniva nell'angoscia?
E peggio per lei. La struggeva
l'ira? E ci avrebbe mosso nemici il cielo
e la terra, e peggio per me, per te, per
tutti. Dunque sta bene, dove sta: <i>requiem
æternam</i>. —
</p>

<p>
Ciriaco arrovellava di sentirsi convincere,
voleva trovare una ragione per rispondere
e non la rinveniva; s'industriava
formare una parola, e pareva la lingua
e le labbra gli negassero l'ufficio, mentre
l'altro insolentendo nella potenza della
favella continuava:
</p>

<p>
— Felice lei, ch'è morta tenendo occulto
<span class="pagenum"><a id="Page_120"></a>[120]</span>
il fuoco di amore, perchè solo a questo
modo e' sembra divino: pensieri soavi, e
cari palpiti, e desii lo alimentano sempre
splendidamente vivace, ad ogni istante
gli nascono nuove ali, e, con le ali, nuove
forze per poggiare senza quiete in su;
manifestato che sia, brucia ogni cosa e si
spenge soffocato nella sua propria cenere.
Felice te! che non provasti che sia doversi
vergognare per l'uomo del tuo cuore, nè
tremasti che ogni latrato di cane lo svelasse
alla persecuzione degli sbirri, ed ogni
colpo di arcobugio gli rompesse le membra.
Oltraggiata, derisa, tu non ti trarrai
per le pietre e pel fango sotto la forca,
dove te conduce l'agonia di carpire a volo
uno sguardo obliquo del marito, e di porgergli
un detto, od anco una voce sola,
che gli attesti non tutti maledirlo, e in
cotesta arsura di morte gli scenda refrigerio
nell'anima. Felice te! che non ti
sentirai ghiacciare il sangue, per terrore
che una parola non riveli al tuo figliuolo
la sua nascita; nè dovrai desiderare che
ti si apra sotto la terra, quando egli in
onta dei tuoi sforzi, consapevole dell'essere
<span class="pagenum"><a id="Page_121"></a>[121]</span>
suo, ti getterà in faccia come rampogna
la sua vita.....
</p>

<p>
Ciriaco a questo punto recandosi in
mano i capelli della morta, che lunghi
e neri le cascavano sopra il petto e le
spalle, nello sporgerli che faceva verso
Paolo, tra i singhiozzi sclamò:
</p>

<p>
— Così giovane! Signore! così giovane!
</p>

<p>
— Mira, ella era più saputa di te. Te
lo ricordi? Ora fa poche ore ti diceva:
ogni creatura nasce col suo destino in tasca.
Che significa il tempo? Un palmo
più, meno di vita, un anello aggiunto
o tolto alla catena; e tu, Ciriaco, non vorresti
piuttosto un'ora come un falco, che
un giorno come un lumbrico? Tra la melma,
dove si dibatte, questo non ha da
temere nè anco che un piede lo calpesti,
quello senza requie insidia il piombo de
cacciatore.... ma in mezzo al cielo.... fra
i raggi del sole, ben venuta la morte....
Senti, Ciriaco, scaviamole la fossa profonda,
perchè non la offendano le bestie,
commettiamola nelle braccia del Creatore,
egli la vestirà ogni anno a primavera di un
manto di erbe verdi, e di margherite; a lui
<span class="pagenum"><a id="Page_122"></a>[122]</span>
lascia la cura di bagnare con le rugiade
le viole sul capo di Maria; non temere, no;
qui verranno uccelli a lamentare la vergine
sparita come stella cadente, — splendida
e passeggera. E noi, Ciriaco, dalla
sua morte caviamo argomento di amarci e
sovvenirci nella vita, dacchè tu amasti lei,
ed ella, come tu affermi, amò me, con
questo amore rafforziamo il vincolo che
ci lega. Di un'altra cosa ti avverto; supreme
nemiche sono la morte e la vita,
sicchè, anco quando questa abbandona il
corpo umano, l'altra pare che si periti a
surrogarla, e così per un po' di tempo la
persona non sembra morta, bensì dormente;
ma da un punto all'altro la morte,
smessa la paura, irrompe dentro e ci pianta
la sua bandiera; allora torci altrove lo
sguardo, e per Dio non mirarla perchè la
faccia che tanto amasti, di subito tramutata
ti spaventerà; ti staranno sempre
davanti cotesti occhi fissi senza sguardo;
la immagine dei labbri, che ti sorrisero
di amore tu scaccerai dalla memoria come
una tentazione del diavolo. Vuoi serbarti
pio e caro ricordo la donna che amasti?
</p>

<p>
<span class="pagenum"><a id="Page_123"></a>[123]</span>
Velala quando è spenta. Non venire a
contesa con la morte allorchè questa le
ha ficcate le unghie nelle tempie; allora
potrai rammentarti la donna dolce parlante,
e dolce ridente; allora, come l'amasti
viva, l'amerai morta; forse più.
</p>

<p>
Paolo favellò assai più cose, e con copia
di paragoni, e di figure come costumano
gli uomini ingegnosi quando li commuove
la passione, però che allora sieno tutti
poeti, massime in quelle parti d'Italia,
che ha in delizia il sole.
</p>

<p>
Nè una sola, bensì due passioni tenevano
adesso agitata la mente di Paolo, il rimorso
e la paura. Certo, rimorso e paura;
anco le campane, le quali pure sono di
bronzo, provano l'azione del caldo e del
gelo, nè il cuore nostro, per duro che diventi,
supererà mai il bronzo, e forse chi
sa cotesto era l'estremo crepuscolo di bontà
che si abbuiava in quel tristo; comunque
sia, io faccio caselle per appormi che non
possiedo il filo dei laberinti del cuore umano,
e nonostante io mi ci avventuro con
ispessezza soverchia come con inanità;
bisogna smettere, e a questo io mi propongo
<span class="pagenum"><a id="Page_124"></a>[124]</span>
d'ora innanzi attenermi; però mi
basti esporre, che Paolo sentiva paura e
rimorso; rimorso di avere forse morta, e
certo sospinta innanzi tempo a morire,
Maria; paura che Ciriaco agguardandola
non le venisse a scoprire sopra la faccia
alcun segno rivelatore della sua codarda
ferocia. Malvagie passioni in vero, ma
che pure avevano virtù di tenerlo agitato
a quel mo', che l'acqua arzente quanto
è più ria, peggiore ebbrezza cagiona.
</p>

<p>
— Ma voi, come se in cotesto punto lo
percotesse la vista di Paolo, ma voi come
non siete partito con gli altri? —
</p>

<p>
Paolo si fece per la vergogna vermiglio
fino alla radice dei capelli, nè dove fosse
stato più chiaro nella caverna avrebbe
potuto celare il suo turbamento a Ciriaco;
improvvido di quello che gli usciva di bocca,
così a strappi ebbe a rispondergli:
</p>

<p>
— Io? — Non poteva darmi pace, che
Maria.... certo Maria..... sì, davvero Maria
rimanesse insepolta all'oltraggio delle
volpi e dei lupi. —
</p>

<p>
Queste parole vinsero il cuore di Ciriaco,
e tanto più le credette sincere, quanto
<span class="pagenum"><a id="Page_125"></a>[125]</span>
che la stessa esitanza nel profferirle gli
dessero prova di passione, onde rilevatosi si
abbandonò nelle braccia di Paolo, sfogandosi
in lacrime. Appena si fu un po' quieto,
questi, al quale coceva avacciarsi, disse:
</p>

<p>
— Or bè, Ciriaco mio, seppelliamo la
povera Maria e pensiamo ai casi nostri.
</p>

<p>
Ciriaco rassegnato andò per la zappa e
per la pala, ed ei zappando, e Paolo cavando
la terra, presto ebbero scavato la
fossa; allora Paolo si fece da capo al cadavere,
e dopo avergli velato il volto con
un panno, lo prese sotto le ascelle, Ciriaco
pei piedi, e lo calarono nella fossa;
e dacchè questi dopo avere commesso alla
terra il corpo della sventurata non dava
segno di vita, Paolo, presa la pala, cominciò
a coprirla; quando ebbe finito, battendo
la terra col piatto del ferro, disse:
</p>

<p>
— Povera Maria, riposa in pace!
</p>

<p>
Ciriaco si chinò su la fossa e la baciò
dal lato ove Maria riposava il capo, esclamando
con ineffabile affetto:
</p>

<p>
— Almeno la terra che cuopre la tua
santa faccia porti la impronta di un bacio! —
</p>

<p>
<span class="pagenum"><a id="Page_126"></a>[126]</span>
Trascorsi alcuni istanti Paolo favellò:
</p>

<p>
— Orsù Ciriaco, poco avanza della notte,
e ci bisogna mettere le gambe in capo
se vogliamo salvarci; piglia l'accetta e
cammina in su, fin dove il fesso del monte
si allarga meno, giusto al punto del salto
della capra; là squadra un pino dei più alti,
la grossezza non preme, e comincia tagliarlo
al piede; io mi sbrigo di una mia
faccenda e ti vengo dietro.
</p>

<p>
Ciriaco, senza profferire parola, s'incamminò
al luogo disegnato. Ora diremo perchè
Paolo rimanesse; egli, come sovente
accade tra i ladri, si era finto generoso
co' compagni per rubare meglio, e vergognando,
dopo aver sostenuto la parte di
eroe, in faccia a Ciriaco svelarsi di subito
farabutto plebeo, senza avvertire quello
che dicesse gli uscì prima di bocca il tratto
pietoso, il quale esercitò tanta virtù sul
cuore di Ciriaco, ed ora aborriva fargli
conoscere la causa vera del suo ritorno.
Egli prese in fretta a scavare in un angolo,
ed in breve scoperse un forzierino,
che aprì, e trattene fuori quante gioie vi
stavano chiuse se le rovesciò nelle tasche;
<span class="pagenum"><a id="Page_127"></a>[127]</span>
d'altro non s'impadroniva, o gli mancasse
il tempo a frugare, o non fossero cose da
trasportarsi con agevolezza e sicuro. — Compito
ciò, raggiunse Ciriaco, che tirava
giù colpi da disperato; sovvenendolo Paolo,
di corto atterrarono il pino, e con poche
accettate l' ebbero spoglio dei rami, allora
strascinaronlo sul ciglione, dove dopo
averlo con molta fatica drizzato, di una
spinta abbatteronlo sopra la sponda opposta;
l'albero, percosso il sasso, ne levò le
scheggie, e saltellò parecchie volte; quando
stette fermo lo rincalzarono con terra, e
pietre, offerendo a questo modo il passo
sopra l'abisso. Veramente il ponte era fatto,
ma veruno, a meno che non facesse
professione di funambulo, si sarebbe arrisicato
traversarlo di giorno; figuratevi un
po' se di notte; ma i nostri personaggi
erano usi a sciogliere bene altri nodi; per
la quale cosa Ciriaco, piegatosi col petto
sotto alle costole sul trave, allargò il braccio
destro abbrancandosi forte con la mano
diritta, poi con la manca spinse di scancìo,
e adagio adagio il suo corpo scorreva traverso
il pino, che non fu piccola fatica.
</p>

<p>
<span class="pagenum"><a id="Page_128"></a>[128]</span>
Paolo, sotto colore di agguantare fermo
il trave, nel mentre che con ambedue le
mani lo teneva, e Ciriaco stava ciondoloni
sul precipizio, andava almanaccando
tra sè:
</p>

<p>
— Lo butto giù, o non lo butto? — Se
lo butto non reco meco traccia del passato;
cessa ogni sospetto di testimonianza,
chè non ritornano i morti.... Se non lo
butto, posso contare di aver quattro braccia
invece di due, e tutto da sè non si
può compire...., e poi a disfarmene sono
sempre a tempo..... A tempo!.... Sempre
speriamo così, e non succede mai: costui
sembra che patisca di tenerume, e caso
mai s'intoppi in qualche sgualdrina, che
gli tiri su le calze, è capace a svertare
peggio di un vaglio; ora se le forche di
Roma non mi vanno a sangue, molto meno
mi gustano le napolitane..... dunque mi
torna conto a disfarmene. — E già stava
per dare di un urto nell'arbore; senonchè
di repente ritirata la destra si diede di
un picchio nella fronte. — Cristo! esclamò,
per poco ch'io non la faceva marchiana.......
e, se butto giù il trave, come passerò
<span class="pagenum"><a id="Page_129"></a>[129]</span>
io. — Ciriaco è una coppa d'oro;
l'amico della mia puerizia: — poi a voce
alta: — bada a non avacciarti, Ciriaco....
fa per bene....
</p>

<p>
— Signor Paolo.... mi trovo quasi in
cima... ecco... io sono passato. —
</p>

<p>
— Sia ringraziato Dio! Adesso tieni
fermo il trave per me..... guarda di reggere
forte, sai...
</p>

<p>
Passarono entrambi, e di leggieri si
ridussero in salvo; il Diavolo, che aveva
dipanato per essi un grosso gomitolo, calumò
loro quanto spago potevano desiderare.
Anco i compagni trassero diciotto
con tre assi seguitando a puntino gli ammaestramenti
di Paolo: accolti a braccia
quadre nei monasteri, taluno si rimase in
cucina, ed altri salì in pulpito, e celebrò
messa, ed ebbe fama di dottrina non meno
che di pietà; però sì gli uni che gli altri
affaticarono dentro quei muri la pazienza
di Dio due cotanti più, che nelle foreste,
imperciocchè non solo vi portassero tutti
i sette peccati mortali, ma, vivendo co'
monaci, impararono l'ottavo, che è l'ipocrisia,
la quale insegna a vestire da virtù
<span class="pagenum"><a id="Page_130"></a>[130]</span>
il peccato, che fuori spaventa per la sua
bruttezza, o si patisce perchè composto di
eleganza, mentre solo in Chiesa sanno
convertirlo in santo, metterlo sotto il baldacchino,
accendergli i moccoli ai piedi,
ed esporlo all'adorazione dei fedeli.
</p>
</div>

<div class="chapter">
<p>
<span class="pagenum"><a id="Page_132"></a>[132]</span>
</p>

<h2><a id="capIV"></a>
CAPITOLO QUARTO.<br />

<span class="small">La donna superba.</span>
</h2>

<p>
Sul principio dell'anno 1589 comparve
a Napoli un cavaliere romano giovane, a
maraviglia bello, sfarzoso di vesti, di famiglia
e di cavalli; chi avesse avuto usanza
con Paolo Pelliccioni avria giurato, che
fosse desso, senonchè i capelli e i baffi di
questo nerissimi, un certo fare alla grande,
il suono della voce un po' diverso dal comune
potevano metterlo in dubbio; di vero,
si diceva, ch'egli venisse dai lontani paesi
delle Indie, ma non si sapeva con sicurezza
se orientali od occidentali; aggiungevano
pel suo grande valore essere salito in grazia
di un Kan, o Mammalucco, o Pretegianni,
che fosse, il quale prepostolo a,
non so nè manco io, quante centinaia di
migliaia di cavalieri, aveva riportato strepitose
<span class="pagenum"><a id="Page_133"></a>[133]</span>
vittorie sopra i signori emuli, esteso
il dominio su milioni e milioni di popoli,
e messo nel museo reale trentadue sacca
di teste di principi ribelli; dopo sì stupendi
gesti il Kan o Mammalucco di che si è
detto, mancando di prole maschile, avergli
profferto in moglie la sua unica figliuola,
la quale si era per modo intabaccata del
cavaliere, che per poco, vinta d'amore,
non si buttava sommersa in mare con un
sasso al collo, cercando refrigerio all'arsura
onde avvampava; e non dispiaceva nè
anco a lui, perchè veramente sembrava un
occhio di sole; ma, siccome mettevano per
condizione ch'ei si avesse a far turco e
circoncidersi, egli, da vero <i>indalgo</i> cristiano,
essendo disposto anzi a ricevere il
martirio, che a rinnegare la fede, notte
tempo spulezzò con solo un cavallo, dei
tanti suoi tesori solo portando seco parte
delle gemme, le quali pure si pregiavano
un tesoro capace di comprare qualunque
grossissimo reame della Cristianità.
</p>

<p>
Se sopra questa trama dalle comari ci
trapuntassero rabeschi, pensatelo voi, per
guisa, che le gentildonne ne andavano in
<span class="pagenum"><a id="Page_134"></a>[134]</span>
visibilio; e, dove appariva, fanciulle e maritate
traevano a mirarlo come formiche al
grano, comecchè nei sembianti fingessero
non vederlo o scansarlo; che le vergognose
del Camposanto non occorrono solo
a Pisa, nè sempre dipinte, e questo ha la
barba bianca; ma tanto è, donne, diplomatici
e preti, quantunque le furberie loro
abbiano messo il tallo, non sanno buttarle
da un canto; le monache poi facevano
grappolo dietro le grate, e tutte lo avrebbero
voluto per santo attaccato al muro;
udita una volta la storia dei suoi casi esse
piangevano, con mani giunte e pietosi occhi
contemplavano il cielo, ardevano, gelavano,
massime quando sentivano il pericolo
che aveva corso di restare circonciso.
</p>

<p>
I preti tenevano il bordone, anzi rincaravano
la posta, dacchè il cavaliere non
mancava mai alla messa ogni giorno, a'
vespri, a' tridui, alle novene, alle processioni,
insomma alle svariate rappresentanze
cattoliche, nelle quali a quei tempi
entrava tutta la religione, e poi le mani
di lui stillavano proprio il balsamo delle
<span class="pagenum"><a id="Page_135"></a>[135]</span>
elemosine. Gli uomini, a parlare giusto,
non lo amavano gran fatto, taluno ancora
lo guardava a stracciasacco, pure co' modi
cortesi, le parole oneste, gli offici servizievoli
egli parte ammansiva e parte si rendeva
benevoli.
</p>

<p>
Tra le tante gentili damigelle di cui la
città di Napoli va sempre smaltata come
un giardino di fiori, o smagliante come
l'emisfero di stelle (il lettore può scegliere
tra questi due paragoni quello che meglio
gli gusta), alcuni credevano ch'egli avesse
posto gli occhi sopra Donna Violante di
Ayerba, della quale questo diremo per ora,
che tanto si mostrava superba, che per
comune opinione si giudicò, se si fosse trovata
con Lucifero a entrare in palazzo,
questi cavandosi il cappello le avrebbe
detto: — <i>passi eccellenza!</i>
</p>

<p>
Nè, se la Violante andava a' versi di
lui, pareva che egli piacesse meno alla
Violante, argomentandolo i popolani da
questo, che ogni volta ella compariva alla
Chiesa del Carmine, ecco il cavaliere dietro
come la rocca al fuso, dicevano le
donne; e gli uomini, come San Rocco e
<span class="pagenum"><a id="Page_136"></a>[136]</span>
il cane; nè basta: quantunque Gesù Cristo
con la sua santa bocca abbia insegnato gli
uomini tutti esser uguali, e i preti lo predichino
dai pulpiti, e gli altri uomini fuori
dei pulpiti, pure e' si dice così per dire,
perchè nè in vita, nè in morte, nè in chiesa,
nè fuori, gli uomini ti appariranno uguali;
e per non andare lontano, mira, alla Violante
di Ayerba, appena tocca del piè la
soglia della chiesa del Carmine, le occorre
affaccendato il sagrestano con seggiolone,
e cuscino, mentre il plebeo o sta ritto o
s'inginocchia sul marmo; quanto alla morte,
popolo e letame, a carrate si buttano là
in terra, mentre il Beniamino della fortuna
ha la sua brava cassa e sepoltura in chiesa,
e l'inventario, a guisa di epitaffio, delle
virtù che possedeva, e delle altre che non
possedeva, inciso nel marmo sopra la sua
testa........ Voi mi tentennate del capo.....;
lo so quello che mi volete dire: che monta
questo? — Certo dopo morti simili novelle
non arrecano caldo nè freddo, ed una di
queste lapidi panegiriche vid'io, or fa due
dì, adattata per predella colà dove il tacerne
è onesto; ma tutte questo prelibatezze
<span class="pagenum"><a id="Page_137"></a>[137]</span>
lusingano la nostra superbia in vita, e,
come ognuno può conoscere, ci dispongono
a quel senso di benevolenza universale,
che darà l'ultima mano di vernice al nostro
perfezionamento civile, politico, religioso,
e metto punto. —
</p>

<p>
Quantunque la Violante fosse religiosissima
gentildonna e specchio vero di carità
fraterna a modo suo, avrebbe prima toccato
la pancia della vipera che la mano di
una popolesca, o di un popolano, i quali
le avessero offerto l'acqua benedetta; e
taluno che ci si provò fu lasciato con le
dita ritte in su come gli spunzoni di un
cancello di villa; al contrario quando gliel'aveva
offerta il cavaliere, magari s'ella
l'aveva accettata! Da principio parve nicchiare,
ma e' fu per parere, perchè poi
stese a furia la destra, dalla paura che il
gentiluomo ritirasse la sua; sicuro! ella
aveva abbassato gli occhi, e la verecondia
talora costuma così; ma più sovente l'anima
semplicetta che sa nulla, non avendo cosa
meno che pura da celare, non piglia vergogna
di ciò che manifesta, mentre la passione,
abbassando le palpebre su le pupille,
<span class="pagenum"><a id="Page_138"></a>[138]</span>
lo fa a modo dello amore, il quale con la
mano ripara la fiaccola, o per tema gliela
spenga il vento, o per meglio nasconderne
il fuoco. Ed una volta donna Violante
sdrucciolò peggio, almeno così giudicarono
unanimi tutte le sue amiche, quando lo
seppero: e' fu che un giorno entrando in
chiesa, dopo avere ella vibrato lo sguardo
innanzi, e dopo averlo storto obliquo con
isforzo da restarne stramba per tutta la
vita per iscoprire il cavaliere, e non lo
vedendo, colta da impazienza, prese a tentennare
rigida a destra, e a manca, pari
ad arbore di nave in burrasca: all'ultimo
non si potendo più tenere... oh fallo! che
non varranno a stingere tutte le acque del
regno di Napoli! ella si voltò verso la
porta di chiesa a mirare se giungeva. — Commesso
appena l'atto bieco, se ne accorse,
e se ne pentì, secondo il solito
quando non lo poteva più dirittamente
emendare. Allora tanto più si attaccò a
ripararlo storto, onde dardeggiava due occhiatacce
che parvero saetto, e parole da
mettere i brividi addosso al povero morino
affricano, che correggendole lo strascico
se ne stava lì impalato secondo il solito.
</p>

<p>
<span class="pagenum"><a id="Page_139"></a>[139]</span>
— Perchè mi tiri dietro lo strascico,
che Dio ti mandi la mal'ora e il malanno?
</p>

<p>
— Comandi?
</p>

<p>
Ed ella con labbra tumide.
</p>

<p>
— Perchè mi hai fatto voltare tirandomi
lo strascico?
</p>

<p>
Il morino da capo non intendendo come
trasognato ripeteva:
</p>

<p>
— Comandi vostra signoria?
</p>

<p>
— Comando, tu vada al diavolo che
ti porti....
</p>

<p>
E fingendo un grandissimo rovello per
sempre più colorire la cosa, tornata a casa,
tante seppe contarne a danno della povera
creatura, che fattogli prima toccare un
carpiccio di bastonate persuase il padre a
rivenderlo a un muratore che lo mise a
servire da manovale, dove inassueto portando
pesi eccessivi alle forze, morì di
corto per isfiancamento di cuore.
</p>

<p>
I gentiluomini anzichè cavare le induzioni
di chiesa le desumevano dalla Corte,
essendo loro parso gran caso, e veramente
era, che nell'ultimo festino di Don Giovanni
Zuniga conte di Miranda vicerè di
Napoli, donna Violante avesse quasi la
<span class="pagenum"><a id="Page_140"></a>[140]</span>
intera notte ballato col cavaliere romano,
e verso lui fosse comparsa non meno pieghevole
della persona, che co' modi, consentendo
a riporre la propria destra nella
destra di lui: nè con minore maraviglia
notarono com'ei la conducesse al posto,
mentre con gli altri si mostrava rigida,
e intirizzita al pari degli orologi di legno.
</p>

<p>
Chi afferma voce di popolo voce di Dio,
e chi la moltitudine fucina di menzogna;
una parte e l'altra secondo i casi ha ragione:
adesso poi non solo il popolo indovinava,
ma i ferri erano caldi più che non
supponeva.
</p>

<p>
Declinava una limpidissima notte di luglio,
notte gioconda per gli astri infiniti
che paiono tremare di voluttà, notte vocale
che d'innumeri suoni ne compone uno solo,
dove ogni uomo distingue la voce, che più
desía la sua anima inebriata di amore o
dolore. Chi è che tema spettri per queste
tenui tenebre? Le Lamie vengono esse col
vento che porta l'odore del gelsomino? o
la Strega può cavalcare per lo emisfero
sopra un raggio della stella di Venere? Lo
stesso Rimorso sente assopire le sue vipere
<span class="pagenum"><a id="Page_141"></a>[141]</span>
alla mesta letizia della notte d'Italia;
la notte fra noi, massime a Napoli, esulta
festosa come colei, che con le discrete tenebre
vela l'imeneo dello Amore con la
Natura.
</p>

<p>
Lo strepito dei passi dell'uomo si fa ogni
ora più rado; una dopo l'altra si chiudono
le finestre; la prima, e la seconda volta
passò la corte, e, non avendo trovato persona
disposta a turbare cotesto sereno dono
di Dio, ci è da mettere pegno che se ne
andrà a dormire senza venire la terza...
ecco non si ode più rumore di cosa animata,
se togli a quando a quando l'ululo
di qualche cane lontano e lo stridere sottile
del grillo cantaiolo... silenzio! m'inganno...
e' doveva essere così; non tutti
dormono, nè possono dormire in queste
notti; a modo che adesso le cardenie, le
magnolie, e le bolcamerie dagli aperti calici
spandono il tesoro dei più eletti profumi,
i cuori innamorati esalano i più cocenti
desii... sta bene! precede un soave arpeggio
di corde, perchè l'armonia guida sempre
per mano l'amore pudibondo.
</p>

<p>
Accostiamoci alla finestra munita di
<span class="pagenum"><a id="Page_142"></a>[142]</span>
ferrata, che ascolteremo il colloquio di
amore di Paolo Pelliccioni e della Violante
D'Ayerba; solo noto, che per quanto ci
affrettiamo non giungeremo a tempo per
sentirlo incominciare; di fatti Paolo ora
dice:
</p>

<p>
— Faccio voto a Dio, che per quanti
paesi abbia corso, e visto popoli (e prego
vostra signoria, a credere, che ne ho
visti e corsi molti così del vecchio come
del nuovo mondo), non mi è occorsa
gentil donna divina al pari di voi. Arrivai
fino in Golconda, vissi un tempo nei monti
del Caucaso; colà vidi le bellissime fra le
Georgiane, e le Circasse, e <i>voto a Dios</i>
le sono belle da fare venire le lacrime
agli occhi, e pure non mi sembrarono
degne di reggere nè manco lo strascico a
vostra signoria; costumano in cotesti paesi
paragonare quelle portentose creature ai
fiori, alle farfalle, alle stelle, al sole, alla
luna... io, signora, non oso paragonarvi a
nulla; tutto conosco minore alle vostre
bellezze... e mi dichiaro pronto a sostenerlo
con lancia e spada, a piedi come a
cavallo contro chiunque presumesse smentirlo.
<span class="pagenum"><a id="Page_143"></a>[143]</span>
Però non trovando modo di paragone
degno alle vostre mirifiche bellezze mi
contento adorare e tacere.
</p>

<p>
— Cavaliere, rispose con sussiego la
Violante, e con un cotale suono di voce
arrotato, io non posso come vorrei palesare
la mia gratitudine a Vostra Signoria, perchè,
considerato come merita, il vostro discorso,
trovo ch'ei pecca in quattro punti;
primo, voi avete rammentato due volte il
nome di Dio invano, e questo quanto sconvenga
a cavaliere cresciuto in grembo di
santa madre Chiesa, lascio, che avvertita,
la vostra Signoria giudichi da sè: secondamente,
quantunque le parole vostre lusinghino
il mio cuore, tuttavia come cristiana
e cattolica non posso astenermi da
ammonirvi essere peccato, e peccato grave
glorificare la creatura, quando anco questa
creatura fossi io: terzamente, signor cavaliere,
mettetevi la mano su la coscienza,
e ditemi in grazia se nelle vostre parole
non ci entra per lo meno un quarto di
piaggeria; forse più: per ultimo, non vi
posso nascondere, nè devo, che quel mulinarvi
nel cervello femmine saracine, e
<span class="pagenum"><a id="Page_144"></a>[144]</span>
turche, e mettere la mia immagine in
mezzo con quella di loro, non mi sembra
cosa di che io mi abbia a tenere onorata.
</p>

<p>
— Santa Prudenziana non avrebbe potuto
favellare parole nè più pie, nè più
gravi di quello che abbia fatto Vostra
Signoria; e, comecchè la condanna dalla
vostra bocca mi tornerebbe gradita quanto
l'assoluzione o poco meno, pure io imploro
dalla vostra giustizia licenza per difendermi;
e se la giustizia si trovasse corta,
aggiuntatevi un po' della vostra cortesia,
la quale vado convinto arriverà a qualunque
sterminata lunghezza.
</p>

<p>
— Parlate, cavaliere, noi ve lo concediamo.
</p>

<p>
— Signora: si legge nel decalogo: tu
non rammenterai il nome di Dio invano;
e va bene, ma chi potrà dire, che io lo
ricordi indarno quando lo chiamo in testimonio
della vostra bellezza? Voi, signora,
vi appellaste alla mia coscienza; permettete,
che a mia volta io mi richiami alla
vostra. Quanto alla glorificazione della
donna, signora, valga il vero, il nostro
Signore quale scopo si propose egli nella
<span class="pagenum"><a id="Page_145"></a>[145]</span>
creazione della femmina? Non ho mestiero
d'inventarlo io, dacchè egli volle palesarcelo:
egli ebbe in mente di compire l'uomo,
insomma di farlo perfetto; nè poteva
Dio presentarlo di dono più sublime, dacchè
corre fama credibile, che dapprima
voleva donargli una stella, ma ci pensò
meglio e gli largì la donna. Chi mai, chi
mai, domando perdono se mi scaldo, potrà
appuntarmi di glorificare la donna, quando
il Re dell'universo la elesse figlia, e madre
sopra la terra e pari alla sua gloria nei
cieli? Rispetto a piaggeria, io respingo
risoluto l'accusa da me, e allego a prova
della mia innocenza testimoni superiori ad
ogni eccezione, quali sono i vostri specchi,
tutti i laghi dei vostri giardini, ogni cosa
lucida dentro la quale vostra Signoria
voglia far grazia di effigiare la propria
immagine; che se non vi piace accettarli
come testimoni, orsù, condannateli per
miei complici, e sono contento. Ah! signora,
se non temessi avventurarmi troppo,
io direi come la soverchia modestia
talora sia superbia. In un punto dubiterei
se dovessi chiamarmi in colpa, ed è lo
<span class="pagenum"><a id="Page_146"></a>[146]</span>
avere messo la Vostra Signoria in confronto
con le monsulmane, e le saracine;
ma dopochè i reverendi padri Gesuiti si
conducono in coteste regioni per pescare
quelle anime alla fede cattolica, così io
anco qui mi penso giustificato; ad ogni
modo in questa parte mi rimetto nel vostro
savio intendimento.
</p>

<p>
— Cavaliere, mi accorgo tardi, che
troppa è la vostra sapienza, ond'io possa
senza taccia d'incauta continuare la disputa
con voi; concedete, finchè ne ho
tempo, ch'io mi ripari alla riva; e tuttavia,
confessandomi vinta, io vi dichiaro,
che non mi sento persuasa nè anco a
mezzo.
</p>

<p>
— Avrei guadagnato un altro quarto;
affrettatevi a pentirvi, perchè, voi lo sapete,
la incredulità è il peccato che offende
massimamente Dio. E adesso, potrò senza
tremore offerire un mazzetto di gelsomini
alla mia signora? Si presentano gigli, e
viole alla Madonna santissima dei sette
dolori, e non gli sdegna, per quanto io
sappia, se offerti divotamente: ora io mi
dichiaro indegno sì, ma insuperabile divoto
<span class="pagenum"><a id="Page_147"></a>[147]</span>
alla bellezza divina della signoria
vostra illustrissima...
</p>

<p>
— Ma Cavaliere... Cavaliere, sono queste
parole che possano intendersi da me
senza offesa della nostra santa religione...?
</p>

<p>
— <i>Por las cuentas<a class="tag" id="tag11" href="#note11">[11]</a> de mi rosario</i>, santo
Ignazio di Loiola non si bandì cavaliere
di Nostra Signora, madre di Dio? Forse
si legge, che la Madonna se ne arrecasse?
Ovvero gli dicesse: — cavaliere, statevi
a vostra posta a casa, che la nostra
purità non ha mestiere di essere provata
con cappa e con spada?
</p>

<p>
— Certo non ho letto in verun libro
che questo gli dicesse la Madonna, ma
santo Ignazio non ardeva per la beatissima
Vergine madre di Dio del medesimo
amore, che voi, signor Principe... ditemi,
in grazia, siete principe... o duca?
</p>

<p>
— Duca, però che se la mia casa annovera
parecchi cardinali di santa Chiesa,
non fu sortita fin qui all'altissimo onore di
dare un Papa alla cattedra di San Pietro....
</p>

<p>
— Mentre voi, signor Duca... ardete...
<span class="pagenum"><a id="Page_148"></a>[148]</span>
credo... m'immagino... di amore legittimo
certamente, ma profano.
</p>

<p>
— Senza fallo; pure io credo, che se
la stessa fonte di tutta purità avesse mirato
il povero santo Ignazio avvampare
dello amore, ond'io ho acceso il petto, non
avrebbe consentito a farne un san Bartolomeo
durante il giorno, e un san Lorenzo
la notte.
</p>

<p>
— Lasciamo queste cose da canto, signor
Duca: ciò che avete detto basta a
chiarire, che il paragone di santo Ignazio
con la Madonna non tornava in chiave...
</p>

<p>
— Sì, ma pel corpo di santo Alfonso,
che riposa in Zamora, come volete, mia
signora, ch'io vi ami? Lasciamo questo
velo di terra che ci fascia, e pure ci è
caro; diventiamo anime, e come nudi spiriti
amiamoci; allora fieno nostri diletti
correre sopra gli aliti della notte, i quali
fanno tentennare i fiori come capi d'innamorati,
che si accostano per baciarsi, o
voleremo pei cieli a cavallo di quale stella
più splende amorosa; o meglio ancora ci
avvolgeremo deliziando nell'onda armonica,
che esce dalle corde dell'arpa di David
<span class="pagenum"><a id="Page_149"></a>[149]</span>
quando suona i salmi di laude al trono
di Dio... ma finchè questo connubio della
materia con l'anima dura, deh! non mi
sia colpa amarvi come Adamo amò Eva,
come i Patriarchi amarono le mogli loro...
e così essendo, perchè ricuserete la umile
offerta? Sara non respinse i doni di Faraone,
e di Abimelec, e cotesti doni diversi
dai miei, ed anco dati per fine meno santo
davvero.
</p>

<p>
— No, Duca, nelle vostre parole non
ci ha cosa che io non possa udire, nè nelle
profferte vostre, cosa che io non possa accettare;
solo ci sono cose che nè dovrei
udire, nè posso accogliere prima del signor
marchese mio padre. La notte amica
cuopre il mio rossore, però protetta dalle
sue ombre mi attento, signor Duca, porgervi
la mia mano in pegno, che il vostro
affetto non mi torna sgradito.
</p>

<p>
La mano della Violante fu strinta bramosamente
da entrambe le mani di Paolo,
e baciata con sì focosi baci, che per poco
non ci levarono sopra le galle; e tra un
bacio e l'altro non si udivano che esclamazioni: — <i>o
suma bondad! o muis contiento</i>!
<span class="pagenum"><a id="Page_150"></a>[150]</span>
gioie maravigliose anzi divine! <i>o
mia querida prenda!</i> anima dell'anima
mia! <i>mio dulce cuidado!</i> con altre più voci
di cui va composto il grande dizionario
italiano e spagnolo dello Amore. Fin qui,
come avranno potuto notare i miei lettori,
e sopratutto le mie amabili leggitrici, i
discorsi dei nostri amanti sonarono perfettamente
imbecilli: cotesto non si nega; ma
non è mia colpa; chi se ne intende mi
accerta la imbecillità essere vizio proprio
dei colloquii di amore, il quale essi possiedono
in comune co' discorsi di apertura
dei Parlamenti, che i ministri mettono
su la bocca alla corona, e co' discorsi dei
ministri stessi, eccetto quando parlano di
gravarci con nuovi balzelli le spalle, nel
medesimo modo che i favellii di amore
cessano di comparire vacui quando danno
la stretta del matrimonio; chè quanto a
questa faccenda non ci ha femmina al
mondo, la quale non valga a reggere il
bacile al più <i>involpito</i> fra i diplomatici;
nè la Violante era donna da dimenticare
il fatto suo; di vero, appena riscossa la
mano al rapace amatore che ne menava
<span class="pagenum"><a id="Page_151"></a>[151]</span>
strazio (già s'intende co' baci), ella mostrando
vaghezza di allontanarsi favellò:
</p>

<p>
— Addio, signor Duca; il Signore vi
tenga nella sua santa guardia... continuate
ad amarmi come io vi amo; — di tanto
vivete sicuro, che mi sarà grato portare il
vostro nome, e il titolo di Duchessa, ma
al medesimo tempo, non vogliate obliare
mai che in questa casa non si entra se
non per la porta, e consenziente mio padre...
intanto scrivete a Roma, fate venire
le prove della vostra nobiltà, le carte
concernenti il Principato... voleva dire la
Duchea, i feudi, e i maggioraschi vostri,
e dopo che tutto questo sarà chiarito, ventilato
e cribrato, persuadetevi, mio signor
Duca, che voi non potrete desiderare più
zelante avvocato di me presso il signor
Marchese mio padre, perchè vi conceda
la mia mano.
</p>

<p>
Detto questo, ella si allontanò intostita,
piuttosto radendo che mutando passi sul
pavimento, come quelli che le videro, affermano
costumare le statue quando, scese
dai coperchi dei sepolcri per fare le faccende
loro, si affrettano ritornare al posto. —
</p>

<p>
<span class="pagenum"><a id="Page_152"></a>[152]</span>
Paolo rimasto solo chiuse a pugno la
destra e poi l'aperse di forza avventando
dietro costei una imprecazione che a cotesti
tempi ricorreva spesso sopra le labbra
dei vassallacci di Roma, e vi s'incontra
anco ai nostri, ma che non può trovare
onestamente luogo in questo libro.
</p>

<p>
La Violante condottasi nella sua camera
si pose innanzi tratto genuflessa davanti
a bellissimo crocifisso di avorio, avvertendo
bene, che il cuscino di velluto non le cascasse
di sotto le ginocchia, e quivi si accusò,
e si pentì del peccato commesso contro
la religione, i costumi di gentildonna
cristiana, e soprattutto contro il decoro
d'<i>idalga</i> spagnuola, concludendo col fermo
proponimento di tornare da capo alla prima
occasione. Dopo ciò, parendole di avere
saldato il conto della giornata, si mise a
giacere.
</p>

<p>
Ed ora che dorme guardiamola un po'
adagio, e procuriamo in succinto porgere
idea della sua persona. Vi ricordate la
cara statuetta di Canova, che rappresenta
Psiche con la farfalla tra le mani? Canova
la donò; altri la vendeva; adesso si
<span class="pagenum"><a id="Page_153"></a>[153]</span>
trova in Baviera, ma voi ve ne ricorderete.
Or bene, nel modo che la farfalla sta tra
le dita di Psiche, l'anima della Violante si
trovava imprigionata fra quelle della Superbia;
ma ohimè! con sorte quanto diversa;
Psiche l'accarezza, e ne scuote soavemente
la tenue forfora dalle ali dorate,
mentre la Superbia mena strage dell'anima
caduta nel suo fiero dominio. I tratti che
la benevolenza s'industriava condurre sopra
cotesto sembiante, l'asperità ostinavasi
cancellare: le labbra di lei, comecchè vermiglie
ignoravano le molli curve onde la
bocca di donna sorride quei placidi sorrisi
somiglievoli a sfumature di odore soverchiamente
acuto, nè gli occhi suoi conoscevano
i lunghi sguardi e miti come le
mestissime tinte della luce che tramonta:
anco per gioia i suoi sopraccigli aggrondavansi,
e guardavano il supplichevole del
pari che lo irreverente; e quante volte i
suoi labbri si atteggiavano a sorriso facevano
greppo come fanciullo che si disponga
a piangere. Dalla madre spagnuola ella
ebbe i capelli neri, lucidi quanto bitume
giudaico, e la pelle colorita di un pallido
<span class="pagenum"><a id="Page_154"></a>[154]</span>
gentile arieggiante l'umore più puro che
si cava dalla pingue oliva toscana, altro
da lei non ebbe, che la lasciò bambina;
nè forse più nè meglio avria potuto cavarne,
allevata come fu in corte di Spagna,
dove respiravasi sempre un'aura di
superstizione che emanava dall'arca d'Isabella
regina, tenuta aperta dalla sacra
crudeltà dei frati..... Signore! Quando considero
cotesta donna levata a cielo, non
pure dai vetusti, bensì anco dai moderni
scrittori, e perfino da quelli che nacquero
e crebbero fra popoli liberissimi, la mia
mente si sbigottisce<a class="tag" id="tag12" href="#note12">[12]</a>. Per me mi sento
ribollire il sangue alla ipocrita ferocia, e
alla stolida credulità di costei, la quale o
fingeva, o sperava spegnere con alcune
poche lagrime lo incendio dei roghi della
Inquisizione, ch'ella pure aveva suscitato.
Ormai a estinguere il maledetto fuoco mantenuto
vivo dalla cupida rabbia dei frati,
non che lacrime di donna, basterà appena
il diluvio di sangue di cento generazioni. —
</p>

<p>
Quali fossero le doti dell'animo di Violante
<span class="pagenum"><a id="Page_155"></a>[155]</span>
d'Ayerba questo racconto andrà significando
a parte a parte; intanto, per
terminare con quelle del suo corpo, conchiuderemo,
che bella appariva nel volto,
e nelle membra per eccellenza disposta, e
non dimanco tale, che un pittore antico
l'avrebbe tolta a modello di Melpomene,
la Musa della Tragedia, mentre un moderno
ci avrebbe cavato la immagine di
Erodiade che, tra le sorrise parolette brevi,
e le blandizie proterve della voluttà, domandava
a Erode le s'imbandisse sopra
la mensa il capo mozzo del Battista, deliziosissimo
sopra ogni frutto all'ira muliebre,
che non perdona mai.
</p>
</div>

<div class="chapter">
<p>
<span class="pagenum"><a id="Page_156"></a>[156]</span>
</p>

<h2><a id="capV"></a>
CAPITOLO QUINTO.<br />

<span class="small">Contradizioni.</span>
</h2>

<p>
Paolo trovò Ciriaco alla svolta del canto,
il quale se ne stava con ambo le mani
intrecciate dietro il capo, e fisso al muro
come cariatide di sasso: fattosigli da vicino,
con voce cupa gli disse:
</p>

<p>
— Andiamo. —
</p>

<p>
E l'altro:
</p>

<p>
— Che nuove dei nostri amori?
</p>

<p>
— Hanno messo i bordoni, ma non vogliono
volare...
</p>

<p>
— E allora come ci abbiamo a schermire?
Noi siamo al verde con gli scudi.
</p>

<p>
— Come vedi io m'ingegno di cavare
da questi amori tanto da rifornire la borsa.
</p>

<p>
— Io lo vedo; ma l'indugio piglia vizio,
temo avvenga a noi come ho udito
intervenisse ai nostri padri, che mentre
consultavano a Roma abbruciava Sagunto.
</p>

<p>
<span class="pagenum"><a id="Page_157"></a>[157]</span>
— Tu parli di oro, ma donde ho da
spremere danari io?
</p>

<p>
— Io ve lo diceva le mille volte, signor
Paolo, vostra Signoria ha le mani
bucate più di un vaglio; e nè meno mi
garbava quel pagare lì subito come un
banco, e peggio ancora senza il diffalco di
un quattrino di tara cotesti conti da speziali...
</p>

<p>
— Ormai acqua passata non manda il
mulino. —
</p>

<p>
— E sì, che l'esempio di tirare innanzi
falliti ce lo avevano dato i gentiluomini
romani, e i napolitani, e poi a voi che
siete cima di nobiltà non fanno mestieri insegnamenti;
i creditori si scarrucolano di
mese in mese, e se menano chiasso si
pestano di legnate... pare impossibile, che
abbiate voluto buttare proprio ai cani tutti
i privilegi della vostra illustre prosapia!
</p>

<p>
— Eh! che vuoi tu? Del senno del poi
ne vanno piene le fosse...
</p>

<p>
— Mentre voi ragionavate di amore, io
abbacava così tra me sul modo di cavarci
di pena, e parmi, secondo il mio povero
giudizio, averlo trovato.
</p>

<p>
<span class="pagenum"><a id="Page_158"></a>[158]</span>
— O Ciriaco! tu leverai un'anima dal
purgatorio.
</p>

<p>
— O ne manderò un'altra nello inferno;
questo non fa caso. Signor Paolo io non ci
vedo altra via, che quella di rubare.
</p>

<p>
— Rubare? Esclamò Paolo agguantando
con la manca l'elsa della spada, e nella
faccia avvampava come fiamma di fuoco.
</p>

<p>
— O Signore benedetto, e che abbiamo
fatto fin ora? Ammazzare e rubare. Adesso
invece di pigliarcela con due comandamenti
della legge di Dio, diamo addosso
ad uno solo.
</p>

<p>
— Noi abbiamo combattuto a viso aperto:
lo assalito poteva difendersi, e noi
perdere: tra i sommi capitani e noi non
cade disuguaglianza in questo, forse il pericolo
maggiore dalla parte nostra, chè
noi non perdonano mai; ma cogliere alla
sprovvista chi dorme e spogliarlo, o invadere
con piè furtivo la casa altrui per
rubarla gli è mestiere da topi, non da
banditi pari nostri.
</p>

<p>
— Ma! bisogna adattarci; quel rubare
e ammazzare di un tratto mi sembra troppo
di punto in bianco...
</p>

<p>
<span class="pagenum"><a id="Page_159"></a>[159]</span>
— Per me penso, che l'omicidio non
guasti; chi muore muore; quanto a vivi
ti perdonano la morte dei padri; se poi
togli loro il podere non ti perdonano mai.
Anzi può succedere benissimo che qualche
erede stantio nel suo segreto ti benedica,
però che tu sai il proverbio vecchio, che
i Padri eterni fanno i figliuoli crocifissi:
a noi poi bastano i denari, l'altro sì mobile
che immobile lasciamo: ora qual figlio,
comecchè tenero o avaro, non vorrebbe
pagare doppio il balzello della successione,
a patto di redare in giornata dall'amatissimo
padre?
</p>

<p>
— Vi domando mille volte perdono, illustrissimo
signor padrone, ma il nostro
bisogno sta nel rubare molto, e a man
salva; dunque, seguitate bene il mio discorso.
Assaltando una persona per via,
poco le possiamo trovare addosso; aggiungete,
che di rado i gentiluomini camminano
senza compagnia; e per ultimo pensate
che alla macchia il rumore delle archibugiate
non chiama soccorso; forse lo
allontana, mentre in città come questa
fra i cittadini, che traggono al balcone,
<span class="pagenum"><a id="Page_160"></a>[160]</span>
la Corte che accorre per le strade, noi
ci mettiamo al cimento di trovarci tra la
incudine e il martello.
</p>

<p>
— Veramente, io non lo nego, queste
tue avvertenze meritano considerazione, e
volendotele menare per buone giudico che
il meglio sarebbe svaligiare una chiesa...
</p>

<p>
— Una chiesa!
</p>

<p>
— Già; — mira! nella chiesa non troveremo
danari, ma ori, argenti e gioie,
i quali potremo vendere a qualche manutengolo,
o esitare in altromodo; veruno
in chiesa ci contrasterà, persona ci vedrà...
</p>

<p>
— E Dio?
</p>

<p>
— Se non ci vorrà vedere si tapperà
gli occhi.
</p>

<p>
— Paolo!
</p>

<p>
— Ciriaco! O non ti sembra più religioso
immaginare ch'ei faccia a cotesto
modo, che supporre li tenga aperti, e ci
lasci condurre a fine le tante belle cose,
che noi abbiamo operate fin qui?
</p>

<p>
— Ma in chiesa poi!
</p>

<p>
— Tonto che sei; o Dio si trova da
per tutto, o in verun luogo; o vede ogni
cosa, o nulla.
</p>

<p>
<span class="pagenum"><a id="Page_161"></a>[161]</span>
— E nondimanco in chiesa...
</p>

<p>
— Non dubitare; libbra più libbra meno,
la bilancia su la quale sarà pesata la nostr'anima
non si rimarrà da dare il tonfo
giù nello inferno; qui non giace il nodo,
sibbene in quest'altra parte, che io non
mi adatterò mai a rubare in chiesa nè fuori;
e nè anco a te lo permetterei...
</p>

<p>
— Quanto a questo il suo rimedio ci
sarebbe ed io ci avrei pensato...
</p>

<p>
— E sarebbe?
</p>

<p>
— Renzo farebbe il servizio, e noi altri
gli daremo spalla.
</p>

<p>
— Credi, che ci sarebbe da fidarci di
Renzo?
</p>

<p>
— Io metto pegno per lui... ma in questo
modo vi capacita?
</p>

<p>
— Sicuro!... egli non appartiene... non
fece mai parte di compagnia di banditi,
donde ne viene che per le sue opere noi
non possiamo restarne macchiati... non è
vero?
</p>

<p>
— Vero come il santo vangelo...
</p>

<p>
— E tu pensi, che non ci sia pericolo di
fidarci a lui?
</p>

<p>
— Il garzone mi sembra del ferro che
<span class="pagenum"><a id="Page_162"></a>[162]</span>
si fanno i coltelli, e voi signor Paolo gli
siete andato a genio, sicchè vi ha messo
addosso un bene pazzo. —
</p>

<p>
— Con la paura non si arriva a capo
di nulla: chi teme non ama, e del male
che puoi arrecare ogni uomo confida schermirsi;
e questo si trova accadere anco ai
principi che tengono al servizio loro sbirri,
giudici e maestri di giustizia...
</p>

<p>
— Sì, da questo lato vi siete condotto
da quel valent'uomo che siete, ma dall'altro
non mi pare che meritate l'alloro...
</p>

<p>
— E dove?
</p>

<p>
— Nel beneficarlo troppo...
</p>

<p>
— Non ti avrebbe per caso punto la
invidia, Ciriaco?
</p>

<p>
— Me! Voi mi uscite dal seminato,
signor Paolo; lasciatevi servire, voi ragionerete
bene delle cose vostre come padrone,
ma noi, come servitori, delle nostre
ce ne intendiamo meglio di voi. Il servo
si attacca al padrone, più che pel benefizio
presente, per la speranza del benefizio
futuro; il benefizio presente, se minore
dell'aspettativa, ti aliena l'anima del servo,
se pari, lo sazia come per soverchio di cibo;
<span class="pagenum"><a id="Page_163"></a>[163]</span>
e quando non ti resta altro da donare, se
non ti taglia come legno secco e non ti
butta sul fuoco, almeno non viene più a
ripararcisi sotto, perchè brullo di fronde.
Dà poco, e prometti molto, che la speranza
allora si conserva verde, perpetuamente
rinfrescata dal desiderio. Questo vi
ho voluto dire, Paolo, perchè quanto al
vostro Ciriaco egli vi ama senza nulla sperare,
e nulla temere da voi, eccetto perdere
la grazia vostra, ma caso mai voi
aveste a rimanere privo di me, e' vi converrà
avvertire bene a non mettere il piede
in fallo; se inciampate in un filo di paglia
vi aspetta una fune di canapa: badate a
non dimenticarlo.
</p>

<hr class="tiny" />

<p>
Nel colmo della notte, muniti di ferramenti,
corde, e di quanto altro è necessario
al mestiere del ladro, o per dire più
retto, ad una delle infinite specie del mestiere
del ladro, uscirono di casa Paolo
Pelliccioni, Ciriaco e Renzo il giovane di
belle speranze. Pigliarono da tre parti diverse
<span class="pagenum"><a id="Page_164"></a>[164]</span>
per riunirsi poi, secondo che gli
ottimi capitani costumano, in un punto
solo, il quale fu certa porticina di fianco
della chiesa del Carmine; colà Ciriaco
e Renzo adoperando i loro arnesi vennero
agevolmente a capo di aprire la porta;
Paolo con romana superbia stava a mirarli
con disprezzo. Ciriaco appena si fu intromesso
in chiesa con Renzo gli disse:
</p>

<p>
— Va, figliuolo, e Dio ti aiuti; empi il
sacco e vientene; io ti aspetto qui fintantochè
non torni; se la Corte capitasse da
queste bande, il padrone di fuori darà
l'avviso, ed io te lo passerò con un fischio;
piglia del buono e del meglio,
gemme e ori; l'argento lascia; ora affrettati;
rammentati che il pendolo del ladro
è attaccato alla corda del boia.
</p>

<p>
Andò il giovane, e Ciriaco attese un
pezzo con pazienza, prima immaginando
la copiosa raccolta del bottino, poi con
inquietudine; e Paolo, il quale ostentava,
e forse sentiva davvero spregio per l'atto,
ma molto gli premeva l'esito fortunato,
due volte si accostò alla porta, e dall'uscio
socchiuso lanciò dentro queste parole:
<span class="pagenum"><a id="Page_165"></a>[165]</span>
— O che vi state a donzellare? Gli è
proprio un mettere a cimento la Provvidenza;
mi sembra di arrostirmi su la
gratella come san Lorenzo.
</p>

<p>
— E' non si vede ancora; io andrò per
esso... che se a voi pare arrostirvi come
san Lorenzo, e a me sembra giacermi su
la ruota come santa Caterina.
</p>

<p>
Poco più che durassero a favellare i
ladri recitavano intere le litanie dei santi,
ma Ciriaco lasciate le scarpe si avviò cauto
e guardingo per iscoprire quale accidente
fosse mai successo, ed arrivato vicino l'altare
con maraviglia pari alla collera mirava
Renzo, che in ginocchioni sul primo
gradino pregava divotamente.
</p>

<p>
— Che fai tu costà, che ti pigli una
saetta?
</p>

<p>
— Recito il rosario.
</p>

<p>
— E i voti?
</p>

<p>
— Non mi riesce pigliarli... non posso.
</p>

<p>
— Va via, o che ti ammazzo qui come
un cane.
</p>

<p>
E Renzo: — Perchè mi vuoi ammazzare
come un cane? Va e staccali tu se
ti riesce.
<span class="pagenum"><a id="Page_166"></a>[166]</span>
Poi si alzò ripigliando il cammino fatto,
al termine del quale avendo incontrato
Paolo, questi gli disse:
</p>

<p>
— E Ciriaco, onde non è teco?
</p>

<p>
— Rimase a spogliare la Madonna, ma
non potrà...
</p>

<p>
— E perchè non potrà?
</p>

<p>
— Perchè nè manco io ho potuto...
</p>

<p>
— Non ti bastavano gli arnesi?
</p>

<p>
— Degli arnesi ce ne avanzava; non
mi è bastato il cuore.... appena io aveva
messo la mano sul vezzo delle perle, che
la santissima Vergine ha intorno al collo,
ella, proprio ella, mi ha detto: perchè
mi spogli figliuolo? — E queste parole ha
favellato con la stessa, stessissima voce con
la quale mia madre morendo mi raccomandò
che, caso mai entrassi nella via
della perdizione, poco premevano gli altri
santi, e poco anco Cristo, purchè badassi
bene a non guastarmi con la Madonna;
allora, che vi ho da dire? Le gambe mi
sono mancate sotto, e ho preso a recitare
il rosario. —
</p>

<p>
Ventura fu per Renzo, che in quel punto
sopraggiunse Ciriaco stravolto in vista, e
<span class="pagenum"><a id="Page_167"></a>[167]</span>
gli occhi strabuzzati; richiesto a sua posta
da Paolo se avesse fornito la faccenda
rispose:
</p>

<p>
— Non si può; andiamo via. —
</p>

<p>
— Anco tu hai avuto paura?
</p>

<p>
— Io non ho avuto paura; ma non posso...
la faccia della Madonna rassomiglia
la faccia di Maria... e quando sono stato
lì per levarle il vezzo ha chiuso gli occhi. —
</p>

<p>
Questo, già come s'intende, non era
vero, ma facilmente gli parve, però che
in cotesto punto una delle lampade accese
davanti alla immagine, tirando a finire,
mandasse un getto lungo di luce, e poi si
spense; onde in quel subito trapasso sembrò
che la pittura stringesse le palpebre.
Paolo, forte indispettito, tratto meno dalla
cupidità che dall'ira, e dalla vanità di
spuntare la prova fallita per l'altrui paura,
non avvertendo, o dannando, quanto prima
aveva professato su le ragioni del furto,
diè una spinta ai compagni facendosi largo,
e prorompendo in bestemmie si cacciò in
chiesa col sacco strappato di mano a Ciriaco.
Anch'egli andò diritto all'altare, salì
<span class="pagenum"><a id="Page_168"></a>[168]</span>
su la mensa, stese sicuro alla immagine la
mano, la guardò torvo in faccia quasi a
sfidarla e di un tratto le staccò dal lato
destro il vezzo... poi si rimase... il vezzo
cascò giù da un capo pigliando a ciondolare
appuntato dall'altro, e col vezzo cadde
il braccio di Paolo, nè più ebbe balía di
rialzarlo; stette alquanto a contemplare la
faccia divinamente serena della Immagine,
come per attestarle, che s'ei si rimaneva
non era per paura, e poi borbottando si
allontanò. —
</p>

<p>
Forse si sentiva costui meno ladro o
più tristo di Caligola, il quale non contento
di spogliare le statue di Giove dei
mantelli di oro, aggiunse lo scherno dicendo:
gli Dei non patire caldo nè freddo!
Per me penso, che non fosse meno
tristo di lui. Forse il ribrezzo di rubare
senza assalire ed uccidere, vinto uno istante
dalla stizza, tornava a mulinargli pel capo,
o la superstizione religiosa fece forza a
lui come agli altri; chè gli uomini vogliono
essere considerati a mo' dei santi
dentro la nicchia loro; vale a dire di rimpetto
ai tempi in cui nacquero, e alle
<span class="pagenum"><a id="Page_169"></a>[169]</span>
opinioni in mezzo alle quali essi vissero;
non anco gli aveva cullati la Enciclopedia,
nè Voltaire nudriti, nè i più moderni filosofi
alemanni bagnati e cimati: perversi
si sentivano, ed erano; però persuasi delle
iniquità che commettevano, da un lato
tremanti di averne a rendere conto a Dio,
fiduciosi dall'altro di poterlo placare con
la penitenza, o co' suffragi; ed anco dopo
la scuola d'incredulità, che ho accennato
(e un tempo fu più cosa di oggi, ma
tuttavia dura), molti pure rimangono divoti
a Maria, nè a mio giudicio cesseranno.
Maria madre del Figlio del popolo, per la
bontà sua venerato Dio, che lo partorisce
nel presepio per la persecuzione di un
tiranno, e lo perde sul patibolo per la
persecuzione dei preti. Maria simbolo di
ogni più caro affetto, capace di vibrare le
fibre del cuore, però che sempre vergine
ed immacolata ella ti rammenti colei, che
prima ti destò all'amore, quel divino fiore
dell'anima che colto una volta non rinasce
più, e nel punto medesimo ti <i>riporta</i><a class="tag" id="tag13" href="#note13">[13]</a>
il vario ed inesausto tesoro della bontà
di madre; lei invocano con isperanza di
<span class="pagenum"><a id="Page_170"></a>[170]</span>
soccorso i marinai per le procelle del mare,
e lei con uguale fiducia gli sbattuti dalle
tempeste troppo più perniciose suscitate
dalle passioni proprie, o dalla malignità
altrui; i colpevoli in abominio agli uomini,
quando non che ricorrere a Dio non si
attenterebbero di levare gli occhi al cielo,
si raccomandano con fiducia a Maria, e
sperano di ottenere il perdono mercè questa
perpetua avvocata dei peccatori. — Bene
io so, e lo deploro, che nell'idolo dipinto
di tinte sfacciate, guarnito di oro
e di gemme e posto lì come l'uccellatore
mette il richiamo per chiappare gli uccelli,
male possiamo ravvisare noi la fanciulla
di Ges, la moglie del falegname, la madre
del condannato per amore del prossimo,
ma tanto e tanto non seppero guastare i
sacerdoti questa sembianza d'infinita bontà
che non si accosti soavemente all'anima
di quale nacque di donna, e per battesimo
diventò cristiano.
</p>

<p>
Paolo tornava anch'egli col sacco vuoto;
non fiatò verbo se togli questi pochi: — Sì,
andiamo, veramente non si può.
</p>
</div>

<div class="chapter">
<p>
<span class="pagenum"><a id="Page_173"></a>[173]</span>
</p>

<h2><a id="capVI"></a>
CAPITOLO SESTO.<br />

<span class="small">Nuove contradizioni.</span>
</h2>

<p>
Non gli sovvenendo partito migliore,
Paolo alla stracca continuava i colloquii
notturni con la Violante, la quale ogni
sera se ne pentiva, ogni sera prometteva
di non peccar mai più, ed ogni sera spasimava
rinnovare il dolce peccato: anzi,
quanto più Paolo si uggisce, ella si accalora,
e sovente lo rimorchia co' motti
pel suo tardo comparire, e per le sollecite
partenze, ed egli o non si scusa, o se ne
scusa appena, onde la donna chiama come
per soccorso la consueta superbia, ma questa
male risponde, e ad ogni istante più
pigra; così il piagato a morte, pel sangue
che suo malgrado gli sfugge, sente di momento
<span class="pagenum"><a id="Page_174"></a>[174]</span>
in momento farglisi grave il braccio.
Voi fanciulle, che leggete, state in
cervello che, come vedete, appena nato si
fa gigante Amore.
</p>

<p>
Per la festa di San Valente, secondo
il costume della casa nobilissima Ayerba
di Arragona, si celebrò messa solenne
nella cappella del palazzo, e s'imbandirono
mense; tenne dietro il festino dove
alternaronsi balli, colloquii e preziosi rinfreschi.
La Violante, comecchè presuntuosissima
essendo, si reputasse nella danza
uguale a Tersicore, o giù di lì, pure capiva,
che in fatto di dottrina poi e di facondia:
</p>

<div class="poem">
<p>
Potea dar trenta, e la caccia sul piede:
</p>
</div>

<p>
quindi con l'arte arguta, in cui le donne
valgono la mano di Dio, raccolse intorno
al luogo dove sedeva il padre suo le dame,
i cavalieri e i magistrati più illustri,
i quali di breve presero a favellare sopra
argomenti a quei tempi delizia delle Corti,
ed oggi capaci di far dormire ritti qualunque
gli ascoltasse. Dopo avere parlato
<span class="pagenum"><a id="Page_175"></a>[175]</span>
degli uffici del perfetto gentiluomo, e degli
altri troppo più meritorii della gentildonna,
non so nemmeno io come di punto in
bianco venissero in ballo i due Bruti, Giunio
e Marco; e la quistione cadde intorno
al giudizio, che si aveva a profferire sul
primo quando ammazzò i figliuoli, e sul
secondo quando partecipava alla strage
del padre. — Il marchese Valente sentenziava:
</p>

<p>
— Io aprirò schietto l'animo mio;
quantunque comprenda ottimamente come
ciò non possa accadere senza mettere a
repentaglio la mia reputazione: ora il
mio intelletto arriva a capire, che uomini
senza religione, che tali furono i gentili
tutti perchè non battezzati, possano levare
a cielo Giunio Bruto per avere messo a
morte i figliuoli, ma non so darmi pace,
che lo levino a cielo scrittori cattolici,
sudditi di S. M.; e per di più gentiluomini.
</p>

<p>
— Anzi, notava Don Emanuele della
Scalera presidente della regia camera della
Summaria, nè anco Plutarco, a mio parere,
va immune da biasimo, imperciocchè
egli vivesse ai tempi dello imperatore
<span class="pagenum"><a id="Page_176"></a>[176]</span>
Domiziano, e siccome bisogna distinguere
tra i gentili prima la venuta di Gesù
Cristo redentore, e i gentili che vennero
dopo, così per questi non vi ha salute,
non potendo allegare ignoranza. Il sole
era già comparso, e se tennero ostinati
gli occhi chiusi alla luce, peggio per loro.
</p>

<p>
— Certo, soggiunse il marchese Valente,
verranno tempi in cui la gente rimarrà
sbigottita a considerare come ai giorni
nostri così durasse pervertito il giudizio,
che Giunio Bruto si tenesse in conto di
eroe, i figliuoli di colpevoli, mentre è chiaro
che costui si fece ribelle, ed i figliuoli da
perfetti gentiluomini serbassero fede al legittimo
loro sovrano.
</p>

<p>
— Con inestimabile tenerezza io lessi
già in Plinio, osservò Don Giovanni Cespedes
cappellano maggiore della cappella regia,
e non senza commozione rammento,
che il giorno della morte del re Pirro
i capi delle vittime furono visti leccare
il proprio sangue su le bipenni, che gli
avevano recisi in testimonianza dell'ossequio
dovuto alla regia autorità.
</p>

<p>
— Già, riprese il vice-cancelliere del
<span class="pagenum"><a id="Page_177"></a>[177]</span>
Collegio dei Dottori Alfonso Crivella, questo
si legge nel medesimo libro, dove Plinio
ci fa sapere, che le leggi delle dodici
Tavole vietavano alle donne di radersi la
barba.
</p>

<p>
— Riesce doloroso a pensare, così metteva
il becco in molle la Violante, che i
bovi e i montoni sentano maggiore rispetto
alla autorità regia degli uomini. Quando
prima andrò a Roma io intendo commettere
la incisione del capo della vittima
lambente la scure che gliel'ha reciso, sulla
corniola, e vo' portarla sempre in dito per
ricordo del rispetto che ogni leale gentiluomo
ha da professare verso il suo signore
e padrone.
</p>

<p>
— Nobiltà obbliga, favellò il Cespedes,
però non si deve razionalmente mettere
in dubbio, che ella non sappia compire
il suo debito, senza esempio o conforti;
lodo nondimanco il pensiero, avvertendo,
però, per tutti noi, massime per voi signora,
essere le precauzioni inutili.
</p>

<p>
— Magari, che come per voi fosse per
altri, continuò la Violante; ma io mi ricordo
la sentenza di Sua Maestà Ferdinando
<span class="pagenum"><a id="Page_178"></a>[178]</span>
il cattolico, il quale sovente andava
ammonendo come, per giudicare del vino,
non bastasse informarci donde veniva,
bensì sapere eziandio se nello sciaguattare
avesse dato la volta. Guardimi Dio di turbare
la pace delle ossa del signor Contestabile
di Borbone che adesso riposano in
Gaeta, ma s'ei camminasse sempre diritto
nella via della perfetta nobiltà vel dica il
buon marchese di Villena, il quale, dopochè
lo ebbe albergato per obbedienza
allo imperatore Carlo V di gloriosa memoria,
appiccò il fuoco al palazzo. Difatti
la stanza di un ribelle al suo Re non poteva
più accogliere un idalgo spagnuolo.
Concludiamo dunque: Giunio Bruto si deve
bandire ribelle e parricida, all'opposto se
i figliuoli avessero ammazzato lui, gli saluteremmo
oggi eroi della lealtà, e come
santi li venereremmo sopra gli altari.
</p>

<p>
— Mia signora figliuola, <i>est modus in
rebus</i>, voi mi parete un zinzino abbrivata.
</p>

<p>
— Guai ai tepidi, che trovano troppo
l'ossequio per l'autorità! Esclamava il regio
cappellano Cespedes levando il dito, e
poi ripigliava: giovami fare avvertire in
<span class="pagenum"><a id="Page_179"></a>[179]</span>
questo punto, che i capi delle vittime, bovi
fossero o vitelle, leccando il sangue sopra
la bipenne sacerdotale attestassero piuttosto
devozione al sacerdozio, che alla monarchia,
però concedo, che subito dopo
Dio viene il re.
</p>

<p>
— Ma la chiave della volta, prosegue
la Violante, sta nel conservare illibata
la chiarezza del sangue; dalla quale cosa
come retta sequela ne deriva quest'altra,
che dove restasse bene dimostrato, che
Giulio Cesare contaminasse i natali di
Marco Bruto in grazia dello illecito commercio
con la madre di lui, bene e dirittamente
questi avrebbe vendicato l'oltraggio
fatto al sangue trafiggendogli il cuore....
</p>

<p>
— <i>Est modus in rebus</i>, signora figliuola,
interruppe spaventato il marchese di
Ayerba.
</p>

<p>
— <i>Sano modo; sano modo</i>; non potè
astenersi di replicare a precipizio il cappellano
regio Don Giovanni Cespedes.
</p>

<p>
— No, illustrissimo signor padre, no,
reverendo Don Giovanni, l'altra invasata
continuava, non bisogna pigliare il male
per medicina; fuoco e ferro ci vogliono
<span class="pagenum"><a id="Page_180"></a>[180]</span>
contro le ree passioni, e i turpi fatti del
secolo, ed anco non bastano; se san Domenico,
se fra Gaspero Juglar, e il canonico
Pedro Arbues di Epila non erano, a
quest'ora i nobili reami di Castiglia e di
Arragona rimarrebbero deturpati da giudei,
da saraceni e da marrani.
</p>

<p>
— Per me, anco a costo di offendere
la modestia della nobilissima signora Violante,
saltò su a dire il vecchio principe
della Riccia, il quale mirava gratificarsi
la ricca erede per farla sposa del suo
primogenito conte di Montoro, dichiaro
espresso, che, quando ella parla, mi sembra
proprio di leggere un capitolo dell'Apocalisse.
</p>

<p>
Il Cespedes, cui parve soverchia la
dose, si affrettò di riprendere: — lasciamo
l'ispirato evangelista di Patmo, ma egli è
certo, che le sentenze della signora Violante
valgono tanto oro di coppella. —
</p>

<p>
Udito ciò, immaginate voi, se la prosunzione
della donna ruppe gli argini, onde
proseguiva a sfringuellare.
</p>

<p>
— Dopo il re hassi a reverire la nobiltà,
e procurare di conservarla diligentemente
<span class="pagenum"><a id="Page_181"></a>[181]</span>
inalterata; queste le colonne su le
quali tutto l'<span class="scp">UMANO</span> consorzio si appoggia;
le macchie fatte alla nobiltà sono di quelle
che tutte le acque dell'oceano non lavano.
Per mio avviso, come il corpo del poeta
fiorentino Dante Alighieri fu condannato
al fuoco, meriterebbe essere arso il suo
libro se non lo salvasse la estimazione
nella quale teneva la nobiltà, e lo abbominio
lodevolissimo di vederla alterata;
di fatto egli da pari suo ammonisce
così:
</p>

<div class="poem">
<p>Sempre la confusion delle persone</p>
<p class="i2">  Principio fu del mal della cittade</p>
<p class="i2">  Siccome il cibo al corpo a cui si appone.</p>
</div>

<p>
Dio ha creato i nobili, ed ha creato i
plebei, ora è chiaro come confonderli insieme
sia contradire alla natura, anzi peggio,
un rinnegare Dio.
</p>

<p>
— E non fa punto impressione a vostra
signoria, interrogò con sottile sogghigno
il vicecancelliere Crivella, che
Gesù Cristo nostro Redentore, potendo
scegliersi a padre il più glorioso uomo della
terra, si pigliasse un falegname?
</p>

<p>
<span class="pagenum"><a id="Page_182"></a>[182]</span>
— Possibile mai, rimbeccava la Violante,
che una cima di letterato come
don Alfonso abbia messo nel dimenticatoio,
che Maria madre di Gesù scendeva in
linea diritta dal re David, e per padre
egli avesse nientemeno che lo Spirito Santo?...
Vorrei un po', che mi si dicesse dallo
illustrissimo signor Don Alfonso, se può
darsi nobiltà più sublime di questa.
</p>

<p>
— Disgraziato me! Il cervello davvero
mi viaggiava pel paese dei Digesti, riprese
beffardo il vicecancelliere.
</p>

<p>
— E poi chi sa che in Giudea a cotesti
tempi, falegname non fosse titolo di
nobiltà....
</p>

<p>
— Veramente questo....
</p>

<p>
— Voglio dire al modo ordinato in Tartaria
da Tamerlano, che volle le grandi
dignità della Corte portassero sul berrettone
le insegne delle arti esercitate dai
loro antenati, onde chi mostrava un mestolo,
chi una vanga, tal altro un martello,
ovvero una cazzuola.
</p>

<p>
— Tuttavolta, insisteva il perfidioso
Crivella, rimarrebbe fermo che qualcheduno
dei suoi maggiori fosse artigiano.
</p>

<p>
<span class="pagenum"><a id="Page_183"></a>[183]</span>
— Qualcheduno di sicuro, osservò il
marchese Valente: Messere Domineddio
dichiarò espresso a nostro padre Adamo:
tu <i>lavorerai</i> e ad Eva nostra madre....
</p>

<p>
— Certo le sacre carte non possono
mentire, interruppe Violante, e nondimanco,
se io avessi a giudicarne, opinerei,
che la condanna del Signore contro Adamo
rassomigliasse a quella, che il re talora
pronunzia contro un gentiluomo, la quale
non si conduce mica all'atto, bensì pago
della mortificazione o gliela muta in altra
non obbrobriosa, o gli fa grazia intera.
Forse anco, chi sa? può avergli concesso
dopo un po' di tempo di condurre a opera
gli angioli. —
</p>

<p>
Le strampalate e le sublimi cose questo
possiedono comune fra loro, che entrambe
percotendo altamente il pensiero, ne sospendono
per un attimo la facoltà per
irrompere poi a irridere senza fine le prime,
e levare a cielo le seconde; così appunto
avvenne alla donna nostra, la quale,
fingendosi che l'ammirazione avesse costretto
al silenzio la lode, quinci si ritrasse
radiante come sazia di palme, e
<span class="pagenum"><a id="Page_184"></a>[184]</span>
passando dinanzi a Paolo che se ne stava
torbido in disparte, gli vibrò uno sguardo
da abbarbagliarlo, senonchè egli si stette
sempre aggrondato, ed ella così di sbieco
lo interrogò:
</p>

<p>
— Perchè sì mesto il signor Duca stasera?
</p>

<p>
Paolo, scotendo il capo come chi volesse
gittare lontano un pensiero molesto,
rispose:
</p>

<p>
— Mia signora, se avete comandi a
darmi io parto domani per Roma....
</p>

<p>
Se ci fosse il prisma per iscomporre
gli affetti compresi nelle parole come ce
ne ha uno per distinguere i colori nella
luce, non sette, ma settanta ci sarebbe
occorso di notare passioni in ciò che proruppe
fuori dalle labbra della Violante;
dava la pinta il sospetto, avvampava l'ira,
l'amore alternavasi, e la gelosia, con supremo
sforzo contendeva la superbia, ma
la piena ruppe, ed ella non potè trattenersi
da dire:
</p>

<p>
— Sarebbe fellonia di cavaliere villano,
nè voi la commetterete; tra un'ora vi attendo. —
</p>

<p>
<span class="pagenum"><a id="Page_185"></a>[185]</span>
Paolo di corto prese commiato, e quantunque
omai vivesse privo di speranza di
arrivare al fine dei suoi disegni sopra la
Violante, tuttavia avendo di lunga mano
ammanito ogni suo arnese, in breve l'ebbe
rimesso in punto. Non prevenne l'ora per
non parere premuroso, nè si fece attendere
per non mostrare dispregio; arrivò preciso,
e tocche appena le corde della chitarra, la
imposta della finestra prese a stridere su
i cardini. La luna nella sua pienezza schiariva
tutto il palazzo del marchese Ayerba,
e parte della strada; l'altro lato stava sepolto
nelle tenebre; però colà dove raggiava
la luna un amante avrebbe potuto
leggere la lettera della sua innamorata
per quanto lunga ella fosse, e il carattere
fitto; tutto altro però, fuorchè lo amante,
avrebbe insaccato la lettera per leggersela
a grande agio a casa.
</p>

<p>
Illuminata dalla luce della luna compariva
intera la maestosa persona della
Violante, la quale, o per disegno, o impedita
dal turbamento, venne vestita delle
vesti sfarzose onde fu ammirata dagli uomini,
ed invidiata dalle donne al festino;
<span class="pagenum"><a id="Page_186"></a>[186]</span>
appena ella scorse Paolo, con voce tremula
gli favellò:
</p>

<p>
— Signor Duca... Paolo... a sorte vi
avrebbe tocco qualche sventura domestica?
Per caso la madre, od altro caro vostro si
trova in pericolo? ditemelo... non me lo
celate... voi sapete come e quanto dei vostri
dolori io mi appassioni. —
</p>

<p>
E queste furono le parole più tenere che
le volarono dai labbri dopo che la sua
fortuna le aveva messo davanti il cavaliere;
il quale tra iroso e querulo rispose:
</p>

<p>
— Sì certo, la sventura mi ha colto,
e la maggiore che io sapessi immaginare,
o che io valga a patire; sventura a cui
non mi aspettava, ed anco attesa non mi
sarebbe bastato l'animo di resistere. Pazienza!
nacqui infelice.... e contro i decreti
della Provvidenza non vi ha riparo....
</p>

<p>
— Paolo, per quanto amore portate a
Dio, non mi tenete sì a lungo su la ruota....
parlate.
</p>

<p>
— Ed ella vuole che parli come se
non la sapesse, come se da lei non si
partisse! Qual posso sentire sventura io,
che non muova da voi?
</p>

<p>
<span class="pagenum"><a id="Page_187"></a>[187]</span>
— Io! Chiaritemi questo dubbio angoscioso...
ma perchè vi partite Paolo? Paolo
dove andate?...
</p>

<p>
Paolo di botto si era staccato dalla finestra
e con frettolosi passi ridottosi nell'ombra
dall'opposto lato della via, dove
si rannicchiò nel vano di un portone, e
di corto si fece palese la causa ond'ei si
mosse, imperciocchè un cittadino venne
a passare in cotesta tarda ora di notte, sia
che s'incamminasse a casa, sia che ne
uscisse; appena passato, Paolo tornò alla
posta, dove la Violante più smaniosa di
prima proseguiva:
</p>

<p>
— Orsù via, Duca.... mio caro Paolo,
apritemi senza ambage l'animo vostro....
</p>

<p>
— Ahimè! donna per me cara e funesta,
poichè mi sforzate a dire, io vi
confesserò come per mille prove mi sia
fatto manifesto, che voi non mi amate....
</p>

<p>
— O santa Teresa benedetta! non vi
amo io?
</p>

<p>
— No.... no... ve lo dico con le lagrime
agli occhi, soggiunse Paolo piagnucolando — ma
pur troppo la mia rea fortuna
vuole così.
</p>

<p>
<span class="pagenum"><a id="Page_188"></a>[188]</span>
— Come mai, Duca, potete sospettare
questo? Non vi ho preferito io a tutti gli
altri miei pretendenti? Non mostrai la mia
parzialità per voi in guisa, che ne corrono
le novelle, ed oggimai sono usi a considerarci
come promessi per fede? Le mille
volte non vi accertai, e torno ad assicurarvi
adesso, che tosto voi sarete in grado di
chiedermi al mio signor padre, voi non
avrete presso di lui migliore avvocato di
me? Qui consentii a ricevervi.... qui vi
parlai.... e vi parlo.... o che volete di più
da me?
</p>

<p>
— Questo gli è quanto basta, e ce ne
avanza per procurarsi un marito, non già
per appagare un cuore amante quale si
professa il mio. L'amore traverso questa
inferrata mi si presenta come uccello infermo
dentro la gabbia; infermo sì, che
s'ei si sentisse gagliardo, si avventerebbe
contro gli odiati ferri a rischio di rompercisi
l'ale; ora so bene, che taluno amore,
a mo' della rondine, al mutare della stagione
rivolge altrove il volo, ma egli è
uccello pellegrino, mentre l'usignolo innamorato
della rosa non muta stanza e pure
<span class="pagenum"><a id="Page_189"></a>[189]</span>
non sa cantare che a cielo aperto, e dondolando
su la verde frasca.... Ora qual
pegno mi deste voi, Violante, di credere
al fervido e rispettoso amor mio? Appena
un bacio a malincuore sofferto sopra la
mano prigioniera? Quando confondemmo
insieme i nostri sospiri? Come io commisi
in voi, cuore del cuore mio, i secreti
palpiti dell'anima, e come a me voi commetteste
i vostri? Noi sembriamo piuttosto
legati dalla catena del Corsaro che da vincolo
di spontaneo affetto a istanza nostra
tessuto dalle mani di Amore....
</p>

<p>
Qui da capo s'interrompe Paolo, e guadagna
sollecitamente l'ombra, udendo il
passo di persone, che movono a cotesta
volta: come di fatto avvenne.
</p>

<p>
— Uditemi Paolo, riprese la Violante
quando il Pelliccioni, tornata deserta la
strada, si riaccostò alla finestra; voi avete
a diventarmi marito; ora io so che quanto
la donna dona all'amante, ella sottrae a
quella dote di decoro, che per lei si deve
portare intatta al consorte. Non vi dolga
la Violante fanciulla severa per averla a
sperimentare poi moglie incontaminata.
</p>

<p>
<span class="pagenum"><a id="Page_190"></a>[190]</span>
— Mia dolce signora, a voi sembra
ragionare dirittamente, mentre per mio
giudizio persona si attenterebbe ingiuriarvi
peggio, che voi non facciate, perchè viva
Dio! e' sembra, che voi non abbiate fede
nella vostra virtù; di vero o che virtù
sono elleno queste che per difendersi hanno
mestieri di porte, o di inferriate? Virtù
paurose, Violante mia, virtù codarde,
virtù che si confessano impotenti a resistere
dove non sieno riparate. Quando
stava a studio, udii da certo mio maestro
raccontare come gli Spartani, a verun patto
consentissero munirsi di muraglia, giudicando
il petto ignudo il migliore dei ripari
a cui basta l'anima, e però furono tra tutti
i Greci giudicati fortissimi....
</p>

<p>
— Il decoro di gentildonna... l'onore
illibato di famiglia mi percotono la mente,
Paolo, e il puro sangue castigliano, che
per tanto ordine di avi scese nelle mie vene.
</p>

<p>
— E che? signora, questo tesoro commesso
a me uomo della vostra elezione
temereste per avventura contaminato? — E
allora cui sceglieste voi? E voglio darvi
anco vinta, che potesse in me, vinto dal
<span class="pagenum"><a id="Page_191"></a>[191]</span>
desio, sorgere qualche affetto, il quale
fosse meno che riverente, e credete voi
che la maestà della vostra sembianza non
valesse a frenarlo? Potrei, signora, perdonare
la offesa fatta a me, ma a voi non
posso. E notate, che oltre le ragioni di un
cuore infiammato, che gli angioli contempleranno
senza scandalizzarsi davvero, io
ho bisogno di esporvi a lungo la mia condizione,
e le risposte di Roma, e la minaccia
di perdere un fideicommisso legato
al patto di condurre in matrimonio certa
parente lontana cui non conosco, anzi non
udii fin qui ricordare nè manco; ora come
possa farsi questo, stando a ragionare con
lo struggimento, che taluno sopravvenga,
e la vostra reputazione ne riporti il più
piccolo smacco, lascio che il vostro buon
giudizio consideri; andate per la chiave
del giardino, porgetemela; venite sotto il
boschetto dei lauri; quivi ragioneremo di
amore, o se più vi piace di negozi, perchè,
se ai casi nostri non provvediamo da
noi, certo veruno ci penserà....
</p>

<p>
E non attese risposta, che per la terza
volta riparò all'ombra, e quivi stette più
<span class="pagenum"><a id="Page_192"></a>[192]</span>
a lungo del solito, perchè non apparve
anima viva, ed egli rimase buona pezza
a scredere di avere udito romore, onde,
quando si ravvicinò al balcone, la Violante
avvertiva:
</p>

<p>
— Parmi non sia passata persona...
</p>

<p>
— No, persona, ma importa abbondare
di cautela però che il vostro decoro io
tenga caro più della pupilla degli occhi,
ed oggimai spetti a voi come a me.
</p>

<p>
— Paolo, disse Violante tremando a
verga, sicchè i denti le battevano come
pel ribrezzo della quartana, Paolo, pigliate...
ecco la chiave... Dio mi abbia nella
sua santa custodia.
</p>

<hr class="tiny" />

<p>
Quando il sole ascende i cieli come un
tiranno di oriente sul barbarico trono, e
il raggio inverecondo diffonde a rivelare
le più lontane come le più secrete cose,
quando la canzone della mietitura corre
scapigliata quasi baccante per la campagna,
e i motti protervi della vendemmia
incoronata di pampini eccitanti alla voluttà
<span class="pagenum"><a id="Page_193"></a>[193]</span>
si succedono a modo di grosse gocciole
annunziatrici della prossima pioggia,
quando uomini e donne arrotano gli occhi
provocando lascivie come il soldato la
spada chiamando battaglia, allora riesce
facile alla donna gentile torcere altrove
lo sguardo, ed arruffarsi all'assalto salvatico
mosso al suo pudore, e se taluna
casca in balía altrui, ciò avviene come
alla Menade dipinta in Ercolano, la quale
furiando pei balzi del Citerone precipita
resupina fra le braccia del Satiro, mentre
la Ninfa fugge la persecuzione anco del
Dio, e come Siringa antepone essere mutata
in canna, e Dafne in lauro anzichè
diventare preda di Pane, e di Febo. Per
lo contrario havvi un'ora traditrice, la
quale possiede virtù di vincere i cuori più
duri; e questa è l'ora in cui la brezza
notturna, rasentando i camposanti, ne raccoglie
le care ricordanze e i mesti affetti
per passare poi sopra le labbra dello amante
e insinuartisi nel cuore sotto sembianza di
malinconia, mentre di un tratto si rivela
amore. O Dio! chi resiste a quell'ora? Infinite
voci della natura mescendosi insieme
<span class="pagenum"><a id="Page_194"></a>[194]</span>
spandono pel creato un bisbiglio di amore
e di dolore; le stelle paiono anime di
vergini morte immature che piangano la
speranza perduta, e preghino per la cara
creatura che lasciarono in terra; la luna
stessa non più vergine acerba apparisce
come donna innamorata, che si accosta di
soppiatto tutta tremante a baciare la prima
volta Endimione; la famiglia dei fiori celebra
a sua posta divini imenei, e nei silenzi
della notte si fecondano alternandosi
aure di profumo. — Mira i cipressi dei
cimiteri che tentennano le cime al venticello
della mezzanotte, non ti par egli che
spasimanti di amore si adoperino anch'essi
a baciarsi, e a susurrarsi i misteri dei sepolcri — la
genesi portentosa degli enti
che si moltiplicano dentro la fossa, la
quale noi giudichiamo fine di ogni cosa
creata? Fanciulle tenere, salvatevi da cotesta
ora, voi non ci potrete reggere; non
presumete di voi, ch'ella vinse uomini
e Dei; l'amore in quel punto è irresistibile,
però che non rida, ma gema.
</p>

<p>
<span class="pagenum"><a id="Page_195"></a>[195]</span>
</p>

<hr class="tiny" />

<p>
Sederono uno a lato dell'altro sopra il
medesimo cespuglio; l'ora, il tempo e la
dolce stagione piovevano un'estasi da inebriare
le anime più rudi; e i sensi con
divina alternativa venivano commossi, e
blanditi dallo acuto odore dei gelsomini,
e dal lene mormorío della fontana vicina;
da prima tacquero come sopraffatti da
passione, che non può manifestarsi con
parole; se tale stato non cessasse, gli
amanti rimarrebbero assorti nelle spire
dello amore come a parecchie farfalle avviene
di trovare la morte dentro il calice
dei fiori: sfocaronsi in sospiri, poi l'indice
della destra di Paolo si attentò scivolare
lieve lieve su la vesta della Violante,
in seguito ci si sostenne, di corto
gli fecero compagnia il medio, l'anulare,
alfine tutte le dita, e tutte erravano in
cerca della mano amata, la quale si ritirava
come chi è vago di lasciarsi agguantare,
sicchè dopo qualche momento
di esitanza si può dire in coscienza, che
fu proprio ella, che si fece incontro alla
prigione; e stretta strinse meno dell'altra
gagliarda, ma pure forte assai. Da una
<span class="pagenum"><a id="Page_196"></a>[196]</span>
parte e dall'altra le parole furono molte,
tre quarti delle quali prive affatto di senso,
e un quarto con poco, perchè le donne
che se ne intendono affermino a spada
tratta come amore quando ragiona non
sia più amore. Io mi dispenso da riportarle,
sicuro, che quale si sente adesso
in <i>istato amoroso</i> o si sentì un giorno, le
immaginerà da sè: e quale non si trova
disposto ad amare farebbe le stimate strabiliando
come le si possano mettere insieme
tante cianciafruscole: siccome poi le
offese che amore arreca si sanano dallo
amore con la cura dello Hanemann, vo'
dire co' simili, quantunque in dose <i>allopatica</i>,
così dieci, venti, cento baci su la
mano della Violante seppellirono l'onta,
che ci fece il primo bacio. E a Dio fosse
piaciuto, che le parole di Paolo altro non
sonassero che amorose capestrerie, ma egli
vi tramezzò un mondo di panzane capaci
di mettere in sospetto ogni fanciulla di
poca levatura, nonchè la Violante quanto
altra mai sagace, nelle cose però che non
toccavano la sua vanità; ed ella gravemente
le udiva, e chiesta del suo parere,
<span class="pagenum"><a id="Page_197"></a>[197]</span>
gravemente rispondeva, non le sembrando
vero di pompeggiare la copia di erudizione
teologica e forense di cui come di
altre parecchie ella aveva fatto tesoro:
in grazia pertanto dei suoi consigli era
stato ormai stabilito che Paolo partisse
per Roma, dove, messi in pratica i partiti
escogitati dalla donna dei suoi pensieri,
sarebbe indi a breve tornato glorioso e
trionfante a Napoli a stringere il sacro
nodo. A questo punto Paolo riputò convenevole,
che almeno non disdicesse,
sigillare il contratto con una marca di
cui sì largo dispensiere è amore, però
scorrendole su su per la vita col braccio
destro flessibile come la foglia di acanto,
osservato da Callimaco intorno alla cesta
soprammessa al tumulo della vergine di
Corinto, trasse a sè la Violante, e alla
sprovvista la baciò su la bocca.
</p>

<p>
Il soperchio, come accade, ruppe il
coperchio: si rizzò su la gentildonna pari
a vipera pesta, e respigendolo duramente
esclamò:
</p>

<p>
— Cavaliere, voi dimenticate, che veruno...
assolutamente veruno deve essere
<span class="pagenum"><a id="Page_198"></a>[198]</span>
ardito di baciare la figliuola del marchese
don Valente Ayerba d'Arragona, dal suo
legittimo consorte in fuori.
</p>

<p>
— Gran mercede vi domando, signora,
ma non credeva in coscienza di commettere
peccato mortale se dopo avervi baciato
mille volte la mano io mi attentava
di baciarvi anco in bocca. Avrei giurato
che mano e bocca fossero parti del medesimo
corpo; voi mi avete chiarito dello
errore.
</p>

<p>
— Troppo ci corre, signor Duca, tra
l'una cosa e l'altra, dacchè il bacio su
la mano denoti riverenza, mentre sopra
la bocca significa dominio, e possesso della
persona amata. —
</p>

<p>
— Ma fin qui non divisammo i modi,
onde io possa salutarvi ad un punto
amante e sposa?
</p>

<p>
— E quando vi diventerò sposa voi
riunirete il dominio dell'anima, che già
vi siete acquistato, al possesso del corpo,
il quale per ora resta intero presso di
me. Lasciatemi... che l'ora si fa tarda,
qualche servo potrebbe levarsi per tempo
ad accudire alle faccende domestiche.
</p>

<p>
<span class="pagenum"><a id="Page_199"></a>[199]</span>
— Voi partite sdegnata, Violante?
</p>

<p>
— E parvi, che io non abbia motivo
di esserlo, quando miro passato ogni termine
del rispetto dovuto da cavaliere a
gentildonna...?
</p>

<hr class="tiny" />

<p>
Traditore, tu sei morto!
</p>

<p>
Questo grido fu udito allo improvviso
ferocemente urlato a poca distanza dai nostri
innamorati, e subito dopo uno incioccare<a class="tag" id="tag14" href="#note14">[14]</a>
di ferri, e una mano di persone assalite
e assalitrici dalle porte sbatacchiate
con violenza dentro il giardino del marchese.
</p>

<p>
Misericordia! Lasciatemi, che io ripari
in casa... Incauta me! che feci mai?
</p>

<p>
— Non vi movete, replicava Paolo, pure
trattenendola con entrambe le mani — voi
potreste essere scoperta...
</p>

<p>
<span class="pagenum"><a id="Page_200"></a>[200]</span>
</p>

<hr class="tiny" />

<p>
— Sicario da trentadue al grano, impara
meglio di colpire al cantone. To' piglia
questa...
</p>

<p>
— La è botta stantia; baratta quest'altra...
</p>

<p>
E così parando e ferendo levavano con
lo schermire dei ferri, le imprecazioni, i
vituperi, e le minaccie uno strepito da
svegliare il paese dintorno un miglio. Dopo
lunga battaglia, durante la quale, sembrò,
che veruna delle parti arrivasse ad offendersi,
s'intese un doloroso guaito, e subito
dopo uno scherno feroce, che diceva:
</p>

<p>
— Ah! cane da Dio, ti ha morso al
fine il ferro?
</p>

<p>
— Mi ha morso sì, e te ne pago in piombo.
</p>

<p>
Al lampo tiene dietro lo scoppio e allo
scoppio un urlo supplicante Gesù e Maria,
come chi ferito a morte si muoia.
</p>

<hr class="tiny" />

<p>
La malarrivata gentildonna agitandosi
convulsa nelle membra balbettò:
</p>

<p>
— Non mi tenete... andatevene per
amore di Dio...
</p>

<p>
<span class="pagenum"><a id="Page_201"></a>[201]</span>
— Questo non farò mai, lasciarvi nel
pericolo!
</p>

<p>
Pure ella barcollando trasse verso il
palazzo, dove ora questa, ora quella delle
sue tante finestre s'illuminava quasi Argo,
che aprisse uno dopo l'altro i suoi cento
occhi; a siffatta vista raunate tutte le sue
virtù ella, smesso ogni sussiego, irruppe
in corsa scomposta, ansiosa di arrivare
prima che il padre, o i famigli fossero
sul portone; le danno ale alle piante la
paura e la superbia, pare che tocchi appena
la terra, eccola a piè della gradinata,
a due, a tre salisce gli scalini, — ecco
giunge alla porta, — ecco ella è
giunta.
</p>

<p>
È giunta, ma la imposta per ispinta di
mano non cede. Caso o malizia, la porta
fu chiusa... La Violante si sentì impietrire,
e poco dopo con subita vicenda le
caldane del sangue avvamparle il cervello;
levò gli occhi e le parve, che i grifi sorreggenti
l'arme gentilizia di casa sua si fossero
trasformati in due Cherubini con la
spada di fiamma nelle mani, e che brandendola
minacciassero: per istrano gioco
<span class="pagenum"><a id="Page_202"></a>[202]</span>
della fantasia uno di questi Cherubini le
presentava sconvolta la faccia del padre
suo, l'altra dell'ava, purissimo sangue
spagnuolo, di cui il ritratto rigido gelava
l'aria della sala, dove lo avevano appeso.
Un mucchio di pensieri la trafissero a un
tratto, ed uno più lacerante dell'altro;
come spiegherebbe ella la sua presenza in
cotesto luogo e in quell'ora? Perchè non
si era coricata la notte? Perchè non deposte
le vesti sfarzose del festino? Dove
la superbia della marchesana d'Ayerba?
Finti dunque i sensi severi, finto dunque
lo zelo per la tutela dell'onore illibato?
Lustre, ipocrisie tutte per aombrare i perduti
costumi e le lussurie? Acerbo sentì
frugarle addosso il giudizio delle genti,
e lo scherno delle compagne che invidiando
sopportavano molestamente la sua primazia!
Quanto più sublime il grado al quale
ella si era levata, tanto più ruinoso il tracollo; — appena
della sua reputazione si
sarebbero trovati i minuzzoli. Non supplicò
la terra, che si aprisse, ma se si
fosse aperta l'avrebbe avuto a caro. — E
i morti nel giardino? Il cancello aperto?
<span class="pagenum"><a id="Page_203"></a>[203]</span>
Le ferite, e il sangue? Chi avrebbe dissuaso
le genti che la strage fosse per lei,
e dalle sue libidini provocata? Chi altri
eccetto lei aveva aperto il cancello? La
sua ragione allo impeto di così fiere ondate
rimase sommersa... già per di dentro
alle porte udivansi gli schiamazzi dei
famigli accorrenti, e già la stanghetta
tratta ella sentiva stridere, o le pareva,
quando ella fuori di sè, travolta dal terrore,
avvilita strinse con moto disperato il polso
di Paolo piuttostochè dicesse, mormorò: — Fuggiamo! —
</p>

<p>
E non lo disse a sordo; imperciocchè
appena le volò la parola dalle labbra Paolo
la sollevasse nelle braccia, e quinci a precipizio
la togliesse. Quando un poco di
calma fu tornata in cotest'anima combattuta
non aveva più luogo a rimedio; il
dado era tratto, il Rubicone passato. Paolo
la condusse a casa sua, senonchè ella sul
punto di varcare la soglia riscotendosi
domandò:
</p>

<p>
— Dove mi menate voi, signor Duca?
</p>

<p>
— Nella vostra casa e mia, signora
consorte.
</p>

<p>
<span class="pagenum"><a id="Page_204"></a>[204]</span>
— Tale non vi sono fin qui... Cavaliere,
se quanto in questa funestissima
notte mi è successo avvenne per colpa
vostra, Dio vi rimeriti a misura delle
opere; se caso, sia maledetta l'ora in cui
non pure il decoro di nobile donna, bensì
la modestia di donzella vereconda dimenticai.
La soglia di casa vostra non passerò
mai se prima non potrò dirvi legittimo
marito.
</p>

<p>
— Violante, se non siete anco mia
sposa, voi non me lo potete appuntare
a colpa; però ora e sempre siete e sarete
padrona dei miei pensieri, dei miei
voleri, dell'anima mia. Quanto piace a
voi, a me piace: dove desiderate essere
condotta?
</p>

<p>
Ella allora indicò la casa di certa femmina,
che aveva usanza nel palazzo paterno,
dove quasi ogni dì recava agrumi
e frutti dalla prossima campagna, e l'era
parso che le avesse posto un gran bene.
Colà Paolo la condusse senza indugio,
e quivi confortatala a nudrirsi, ella ricusò,
scusandosi col dire: che non lo
poteva fare; solo pregava quiete, e accommiatando
<span class="pagenum"><a id="Page_205"></a>[205]</span>
Paolo gli raccomandava procurasse
con tutti i nervi operare sì che,
ottenute le necessarie dispense, potessero
sollecitamente congiungersi in santo matrimonio;
imperciocchè ella non avrebbe
mai ardito presentarsi al marchese d'Ayerba
suo signor padre per implorare perdono,
se non fregiata dei titoli di sposa e
di duchessa. Paolo rispose non dubitasse;
premergli questa cura, quanto a lei; e se
possibile fosse, anco di più, e diceva il vero.
</p>

<hr class="tiny" />

<p>
I servi del Marchese desti dallo strepito
delle voci e delle armi erano accorsi
alla porta del palazzo, quivi aspettando
il padrone, che ordinasse quanto si avessero
a fare; ma il Marchese, sia che non
giudicasse il caso di grande momento, o
sia, che perdesse tempo ad azzimarsi per
non comparire scomposto dinanzi alla famiglia,
non veniva, onde il maggiordomo
tolto il carico sopra di sè schiuse le imposte,
e insieme con gli altri si dette a
rivilicare pel giardino: splendea la luna
in pieno: recavano i servi in copia torce
<span class="pagenum"><a id="Page_206"></a>[206]</span>
e doppieri, con infinita diligenza ogni
luogo cercarono, ogni cosa rimuginarono,
ma non morti rinvennero nè feriti, anzi
neppure traccia di sangue; il cancello del
giardino chiuso, fuori per la via non pesto
il terreno; non sapevano darsi pace,
nè argomentando apporsi a cosa che sembrasse
vera; taluno disse, che qualche
sguaiato aveva forse mosso cotesto rumore
per rompere il sonno dei vicini, e
parve che la imbroccasse; però mandando
la malora e il malanno a quei
tristi tornarono a casa, dove trovarono a
mezze scale il Marchese d'Ayerba in corsaletto
con la spada ignuda nelle mani,
a destra e a sinistra magnificamente illuminato
da due famigli che reggevano torcie
di cera bianca. Egli stette; udì il rapporto
del maggiordomo con gravità pari,
o poco diversa da quella con la quale Filippo II
deve avere inteso la relazione della
battaglia di San Quintino; poi pensato alquanto,
con voce e modi imperatorii disse:
</p>

<p>
— <i>Buena noche, hijos, volvemos a la cama</i><a class="tag" id="tag15" href="#note15">[15]</a>.
</p>

<p>
<span class="pagenum"><a id="Page_207"></a>[207]</span>
Però egli non tornò a giacersi, se prima,
messa in un canto la spada, non salì
alle stanze della sua signora figliuola; ed
avendone trovati chiusi gli usciali raschiò
lieve lieve lo sportello per tentare se la
Violante dormisse, dacchè veruno gli rispondeva,
come se tanto non gli bastasse
prese con sottile voce a chiamarla traverso
il foro della toppa; non udendo persona
gli parve potersene stare sicuro, onde
partendo di là esclamava:
</p>

<p>
— Gioventù e innocenza legano l'asino
a buona caviglia...
</p>

<p>
Con l'oro si aprono anco le porte del
paradiso, così almeno scriveva nelle sue
memorie Cristofano Colombo, cattolico,
apostolico, romano a prova di bombarda;
pensate se a Napoli, ed a cotesti tempi si
vincessero le coscienze dei preti, epperò
non badando a danaro Paolo ottenne in
un baleno la dispensa delle tre denunzie
in chiesa, mercè testimonianza dello stato
libero degli sposi fatta da quei due fiori
di galantuomo Ciriaco e Renzo, non meno
che la facoltà di congiungerli nel santo
matrimonio <i>delegata</i> al parroco della Chiesa
<span class="pagenum"><a id="Page_208"></a>[208]</span>
di Santo Antonio prossima alla casa dove
aveva preso asilo la Violante.
</p>

<p>
Però, quantunque Paolo ci si sbracciasse
dintorno, non potè mettere in assetto tutte
le faccende prima del vespero; ito verso
sera alla stanza di Violante la rinvenne
fuor di misura trista, ma all'ansio domandare
se le difficoltà degli sponsali fossero
state spianate, sentendosi rispondere
affermativamente, parve serenarsi alcun
poco; nè per nulla volle cedere alle istanze,
che affettuose le moveva Paolo, di
differire la celebrazione degli sponsali il
giorno successivo, punto trattenendola il
pensiero, che per quella sera bisognava
passarsi della messa del congiunto. Il parroco
colto a soqquadro non sapeva che
pesci pigliare, ma dagli accenti, dai modi,
e più dalla insolenza reputandole persone
qualificate, e dall'altra parte lette e rilette
le carte, avendole rinvenute a modo e a
verso, co' suoi bravi sigilli arcivescovili
in regola si strinse nelle spalle, e giudicò,
che gatta ci covava, onde si profferse parato. — La
cerimonia si compì senza accidenti;
solo notarono, ch'entrati in chiesa
<span class="pagenum"><a id="Page_209"></a>[209]</span>
gli sposi, un raggio rosso di fuoco passando
orizzontale alla porta maggiore tinse
per alcuni minuti in sangue il Cristo, il
sacerdote e i capi dei coniugi, e quando
sparve il lume delle lampade appese attorno
l'altare, il vermiglio sanguigno mutò
ad un tratto in pallore di morto; anco
tra una parola e l'altra bisbigliata dal
prete si udiva l'onda del prossimo torrente,
che, rotta dai sassi, parea che piangesse;
prima che i devoti raccolti in
chiesa rispondessero <i>amen</i> all'ultimo <i>oremus</i>
del parroco, una civetta traversando
per le finestre mandò fuori tre volte l'odiato
grido, quasi urlando: <i>sventura! sventura!</i>
Violante uscì barellando, col cuore
chiuso, la testa intronata, e le fu forza
per temperarne l'arsura appoggiare la
fronte alla soglia della Chiesa; tolto alcun
refrigerio dal fresco della pietra, se ne
staccò mormorando:
</p>

<p>
— Santissima vergine, abbiate misericordia
di me!
</p>

<p>
E non ben ferma in piè subito dopo
inciampando in uno dei cipressi, i quali
piantati attorno alla Chiesa più che altro
<span class="pagenum"><a id="Page_210"></a>[210]</span>
le davano sembianza di Camposanto, ebbe
a traboccare: la sostenne sollecito Paolo,
ed ella lo guardò fiso in volto, e poi con
tutte le sue potenze dell'anima e del corpo,
contrastando invano, ella a forza proruppe
in iscoppio di pianto. Povera donna! La
penitenza già superava il peccato.<a class="tag" id="tag16" href="#note16">[16]</a>
</p>
</div>

<div class="chapter">
<p>
<span class="pagenum"><a id="Page_212"></a>[212]</span>
</p>

<h2><a id="capVII"></a>
CAPITOLO VII.<br />

<span class="small">È morta.</span>
</h2>

<p>
Il cameriere del marchese Valente d'Ayerba
sta da parecchio tempo col capo in
su, e gli occhi intenti al campanello, che
gli annunzia la chiamata del suo signore; — forse
con pari anelito l'astronomo
specola la costellazione subietto dei pertinaci
suoi studi; ma il sonno del Marchese,
scompigliato dal caso della notte, si prolunga
al di là del consueto. Al fine lo
squillo argentino ruppe i silenzi del palazzo,
e il cameriere accorse in fretta,
seco recando le solite cose, una guantiera
stragrande ed un lume velato.
</p>

<p>
Appena aperto l'uscio della camera del
marchese, don Diego, cameriere e maggiordomo,
gli augurò il buon giorno con
l'accompagnatura dei titoli dovuti al suo
<span class="pagenum"><a id="Page_213"></a>[213]</span>
signore e padrone, e non gli fu risposto:
gli domandò eziandio come avesse riposato,
e come si sentisse dopo il disturbo
avuto, ed anco a cotesto il Marchese si
tacque: d'altronde il fante sembrava avvezzo
a quei modi cortesi, imperciocchè
senza punto scomporsi egli spiegò un tovagliolino
damascato, e sopra vi mise la
guantiera, e un ciotolone, ambi di argento;
la ciotola piena di cioccolatte, delizia
degli Spagnuoli ed anco degl'Italiani a
cotesti tempi, nei quali se ne abusò in
modo da generare corruzione del sangue,
ed anco demenza, infermità, che affrettarono
la morte di Carlo V, e del suo figliuolo
Filippo II. Il Marchese non sorbì,
ma bevve avidissimamente, e riposto il ciotolone
sopra la guantiera si ributtò giù
sbadigliando; il cameriere rimboccava il
lenzuolo, rincalzava il letto, ed augurato
il buon riposo se ne usciva in punta di
piedi.
</p>

<p>
Passata un'altra ora, il campanello tornò
a squillare, e il cameriere di botto cascato
a canto al letto aiutò il Marchese a levarsi,
a condurre a fine le mondizie squisitissime
<span class="pagenum"><a id="Page_214"></a>[214]</span>
della persona, e ad acconciarsi
delle vesti sfoggiate, che i gentiluomini,
massime spagnuoli, usavano per grandigia
a quei tempi: ciò fatto scese giù nel tinello
dove chiese se la sua signora figliuola
fosse anco comparsa, ed essendogli risposto
negativamente, prese a favellare svogliato
del caso della notte scorsa logorando molta
ora in discorsi che di palo andavano in
frasca, proprio per ammazzare la tetra
noia. — Facendosi tardi è dubbio se il suo
cuore voglioso di vedere la figlia gli rammentasse
l'asciolvere ritardato, o piuttosto
lo stomaco per tanto tempo negletto gli
richiamasse alla mente la figliuola, il certo
è che adesso un cotal poco impazientito
interrogava i famigli:
</p>

<p>
— Che faccende ha tra mano la marchesa
nostra figliuola, che stamattina non
si vede ancora?
</p>

<p>
— Eccellenza, il cameriere replicava,
a noi non è concesso salire alle
stanze della signora Marchesa senza chiamata
di lei, od ordine di vostra Eccellenza....
</p>

<p>
— Andate, Diego, ed avvisate la marchesa
<span class="pagenum"><a id="Page_215"></a>[215]</span>
nostra figliuola, che aspettiamo i
suoi comandi per mettere in tavola....
</p>

<p>
Dopo avere chinato il dorso ad arco,
Diego lo raddrizzò per andare, senonchè
in quel punto si scontrava in altro servo
entrato con impeto nella stanza cozzando
molto aspramente insieme, ed è verosimile,
che si sarebbero per lo meno barattati un
diluvio di vituperi, perchè se Diego era
molto addentro la grazia del Marchese padre,
Ciccillo credeva la Marchesa figliuola
lo tenesse caro se non più, almeno quanto
il pappagallo che le aveva mandato da
Cuba il conte suo zio: ubbie di servi! Ciccillo
portava una lettera in mano, e dopo
avere riferito, che il messaggero insisteva
si consegnasse subito come d'importanza
suprema, e subito le si rispondesse, si
ostinava a volerla egli medesimo porre
nella destra del Marchese; ma l'altro si
mise a contrastare, essendo questo ufficio
suo, nè potersi a patto alcuno sofferire
che dalle mani ignude di un servo trapassassero
lettera o roba altra qualunque
in quelle di un <i>idalgo</i> spagnuolo; Ciccillo
stava in procinto di rispondere per le rime,
<span class="pagenum"><a id="Page_216"></a>[216]</span>
quando il Marchese troncò la lite ordinando
a costui porgesse la lettera a Diego,
e se ne andasse. Diego rimasto vittorioso,
tolto un bacile di argento vi depose sopra
la lettera e la presentò trionfante al
Marchese. Questi con gravità la prese, la
spiegò adagio, e si accinse a leggerla tenendola
con ambe le mani levata davanti
agli occhi.
</p>

<p>
— Beata Vergine dei sette dolori, signor
Marchese, si sente male? Casca per
Dio! vuol ella che io la sorregga?
</p>

<p>
— Mi reggo da me... — balbutiva vacillando
il fiero Marchese.
</p>

<p>
— No, che non si regge... casca....
Aiuto! Soccorso!....
</p>

<p>
Il Marchese di Ayerba pure tanto ebbe
impero sopra di sè da fare cenno col dito
a Diego, che tacesse, e poi giù di fascio
gli si abbandonò fra le braccia tramortito.
Con molta fatica, perocchè egli fosse della
persona membruto molto e pingue, don
Diego lo strascinava sopra un seggiolone
dove lo adagiò col capo pendente giù su
le spalle e le mani lungo i braccioli: avrebbe
voluto chiamare pel medico o almanco
<span class="pagenum"><a id="Page_217"></a>[217]</span>
pel barbiere che gli aprisse la vena, ma il
Marchese aveva ordinato il silenzio, e
succedesse quello che voleva succedere,
suo primo dovere era obbedire; però confortavalo
a sperare, che mal di gocciola
non avesse ad essere, la bocca a modo e
a verso, comecchè le labbra apparissero
tinte in colore di vinaccia, e il volto bianco
come panno lavato; lo spruzzò con l'acqua fresca,
non gli sovvenendo lì per lì
altro rimedio, e non istette guari che il
Marchese con un grossissimo sospiro ebbe
ripreso i sensi.
</p>

<p>
Allora Diego lo richiese da capo come
si sentisse, e quegli non rispose; se dovesse
chiamar gente, e il Marchese negò,
il quale di un tratto ponendosi la mano
alla fronte parve volesse ricondurci qualche
pensiero sfuggito, e gli riuscì, da che balenando
negli occhi esclamava:
</p>

<p>
— La lettera! Dov'è ita la lettera?
</p>

<p>
Diego vistala in terra mosse per raccoglierla,
ma lo tenne il Marchese, il quale
si provò a levarsi, senonchè mancandogli
la lena, a malincuore ne lasciava la
cura al cameriere; riavutala se la pose
<span class="pagenum"><a id="Page_218"></a>[218]</span>
sotto il farsetto, e rimastosi alquanto sopra
pensiero, al fine così favellò:
</p>

<p>
— Diego, torniamo in camera, dove mi
spoglierete questi abiti e mi vestirete di
nero.
</p>

<p>
— Come piace alla Eccellenza vostra.
</p>

<p>
Poichè tutto questo fu fatto senza che
nè un motto nè un cenno si alternassero
cotesti due, il Marchese ruppe il silenzio
dicendo:
</p>

<p>
— Diego, mala nuova vi annunzio,
la mia signora figliuola marchesa Violante
è morta.
</p>

<p>
— Come morta? Non può essere.....
non.....
</p>

<p>
— Chetatevi.... Me lo ha scritto ella
stessa.
</p>

<p>
Diego guardò il suo padrone trasecolato,
ma egli, grave sempre e composto, soggiunse:
</p>

<p>
— Andate, signor Diego, raccogliete la
famiglia giù nella sala grande; ho da parlarle;
recatevi dopo dal parroco di nostra
Donna del Carmine, e ditegli che per cosa
di somma importanza favorisca quanto
prima potrà di venirmi a trovare...
</p>

<p>
<span class="pagenum"><a id="Page_219"></a>[219]</span>
— Sarà servita, Eccellenza, e al messaggere
che risposta ho a dare?
</p>

<p>
— Qual messaggere?
</p>

<p>
— Quegli che ha portato la lettera....
</p>

<p>
— Ah! sì, la lettera, disse il Marchese;
e recatesi ambo le mani alla fronte se la
tenne alcun poco stretta, poi alquanto se
la stropicciò; per ultimo soggiunse:
</p>

<p>
— Dategli una archibugiata nel petto.
</p>

<p>
— Sarà servita, Eccellenza.
</p>

<hr class="tiny" />

<p>
Quando il Marchese d'Ayerba fu avvertito,
che la famiglia, così uomini come
donne, stava raccolta in sala, scese sorreggendosi
al braccio di Diego: si assettò
sul seggiolone posto in luogo eminente
sotto il baldacchino; quinci salutava col
declinare del capo i convocati, e dopo alcuno
spazio di tempo, con parole rotte, gli
ammoniva essere la sua figliuola morta;
e siccome la famiglia, massime le donne,
presa da pietà e da terrore, incominciava
a trarre dolorosi guai, egli con fiero cipiglio
gridò: — chetatevi, che io qui non
<span class="pagenum"><a id="Page_220"></a>[220]</span>
vi chiamai per udire piagnistei; voi altre
donne prima che annotti uscirete di casa,
e per quanto amore portate a Cristo, guardatevi
da riporci più piede; intorno a me
non vo' più donne. Diego vi pagherà il
salario dell'annata intera, e più cento
ducati per una senza distinzione di ufficio.
Quanto a voi altri cocchieri e pallafrenieri,
avrete il salario dell'annata come le
donne, i cavalli vi dono tutti senza fornimenti....
</p>

<p>
— Anco il cavallo di battaglia....? Interruppe
spaventato don Diego maggiordomo
e cameriere.
</p>

<p>
— Il cavallo di battaglia escludo per
essere svenato al mio funerale... e accomodandoli
a nolo a gentildonne e a cavalieri
vi potrete molto agiatamente tirare
innanzi — perchè sono i primi cavalli
del mondo.
</p>

<p>
— Diego, dei fornimenti, delle selle,
delle carrozze, e di ogni altro arnese di
scuderia, niente escluso nè eccettuato, voi
procurerete facciasene un falò giù nel cortile.
Chiudansi i portoni del palazzo, chiudansi
le finestre della facciata; i rimasti
<span class="pagenum"><a id="Page_221"></a>[221]</span>
in casa vestansi a corrotto e subito: di
ora in poi tutti dovranno parlare sommesso;
veruno rammenterà la signora marchesa
Violante, sotto pena della mia indignazione.
Andate via.
</p>

<p>
Trasognati, come intirizziti dal freddo i
servi facevano le viste di partirsene, senonchè
il Marchese accorgendosi come
omettessero il debito del baciamano o per
oblio o per paura, e l'orgoglio non gli
consentendo di richiamarneli apertamente
da un lato, e dall'altro non sopportando la
mancanza del consueto ossequio, ruppe in
finto nodo di tosse per modo che taluno di
loro avendo volto il capo, vide come il
Marchese tenesse levato il braccio mostrando
il dosso della mano, ond'ei corse
a baciargliela, e dopo lui gli altri; questo
parve un cotal po' serenargli la fronte
aggrondata.
</p>

<p>
Rimasto solo il Marchese si cavò di
sotto al farsetto la lettera della figliuola,
e si rimase un pezzo a considerarla chiusa
come se si peritasse a rileggerla; fattosi
coraggio l'apriva gittandoci sopra lo sguardo.
Breve la lettera e dichiaratrice così:
</p>

<p>
<span class="pagenum"><a id="Page_222"></a>[222]</span>
«Onorandissimo mio Padre, e Signore.
Quante volte meco stessa considero
le strane e stupende peripezíe accadutemi
nella notte passata, vado dubbiosa
se più deva maravigliare V. S. Ill. od
io medesima inviandole questa lettera
nella mia qualità di sposa, e di <i>Duchessa</i>.
L'alto grado a cui senza merito, e
solo per divina grazia mi trovo assunta,
spero m'impetrerà favore presso V. S.
Ill., a fine che io possa condurmi al
suo cospetto per farle toccare con mano
come tutto quello che operai, avvenne
per necessità di fortuna, non per falta
di reverenza all'autorità paterna, di cui
mi professo ossequentissima; e confidando
in risposta benigna, le bacio le
mani.
</p>

<p>
«La sottoscrizione poi diceva <i>doña Violante
marquesa d'Ayerba, y duquesa de
Netuno</i>.»
</p>

<p>
Certo cotesta lettera poteva essere composta
con parole di leggieri più tenere,
od anco più gentili; insinuarsi meglio nel
cuore paterno; toccare talune di quelle
corde per cui poco o molto la natura commossa
<span class="pagenum"><a id="Page_223"></a>[223]</span>
vibra sempre; ma io veramente giudico,
che nel caso sarebbe stato tutto tempo
perso, imperciocchè l'affetto del Marchese
d'Ayerba per la propria figliuola in somma
si risolvesse in mostruoso e strabocchevole
amore di sè; il quale pigliava alimento da
tre origini di orgoglio; ed era la prima,
che per questa unica figliuola si perpetuasse
il nome della casa d'Ayerba, onde
il Marchese desiderò ne richiedesse le nozze
qualche gentiluomo spiantato, che consentendo
a restare confuso, anzi assorto
dal suo casato, rifiorisse la razza per modo,
che fra due generazioni o tre si sperdesse
la memoria del bisogno in cui si era trovato
il nobilissimo lignaggio d'Ayerba di
un pollone straniero per fargli rimettere
un tallo sul vecchio; la seconda traeva
radice nello ardore, che talvolta egli ostentava
censurare eccessivo, ma che nella
sua superbia baronale non sapeva credere
soverchio, mercè di cui la sua inclita figliuola
dava pegno di mantenere severamente
inalterato il sangue d'Ayerba, sicchè
poteva addormentarsi sicuro sopra due
guanciali, che come purissimo egli lo aveva
<span class="pagenum"><a id="Page_224"></a>[224]</span>
redato dai suoi maggiori, purissimo del pari
sarebbe stato trasmesso da lei ai suoi discendenti;
per ultimo se da lui si teneva
la figliuola arca di scienza, e si sbracciava
a far sì, che altri la reputasse un miracolo,
un portento, un mostro quasi, egli era
per potere ripetere ad ogni piede sospinto:
questa creatura soprannaturale da me
nacque, io l'allevai, e sopra tutto, a me
s'inchina, da' miei cenni dipende, fa del
mio volere sua legge, del mio sole è Clizia;
ora questi tre orgogli, rinterzati in un
solo, ecco furono ricisi di botto come la
midolla spinale del toro dalla spada del
<i>mactadore</i><a class="tag" id="tag17" href="#note17">[17]</a> nelle giostre di Spagna; epperò
quanto prima gli piacque, ora gl'incresce,
anzi la detesta ed odia, nè vi ha speranza
di riconciliazione perchè non si tratta
<span class="pagenum"><a id="Page_225"></a>[225]</span>
già di affetto; il quale comecchè calpestato
pur vive, e sbraciandone le ceneri
possa divampare; no, dacchè l'orgoglio facendo
i conti, la somma non gli torna
più, la cosa è ridotta al <i>laus Deo</i>. Non è
tutt'oro quello che riluce, avverte il proverbio,
e bene; nel modo stesso non ama
tutto, uomo che si appassiona, e se noi
sapessimo o volessimo investigare la varia,
moltiplice e spesso contraria sorgente
degli umani affetti, quanti disinganni risparmieremmo
a noi, e querele inani, e
non giuste o almanco poco sagaci rampogne.
Ottimamente quindi il Marchese d'Ayerba
affermava la sua figliuola morta.
</p>

<hr class="tiny" />

<p>
— Reverendo don Ignazio assettatevi
là su quel seggiolone di faccia a me; e
voi Diego portateci il cioccolatte, e poi
lasciateci soli.
</p>

<p>
Il degno prete, che era di quelli che
hanno il diavolo nell'ampolla, notò di posta
che il Marchese sbalestrava, però che si
accostasse l'ora del pranzo, nè pareva che
<span class="pagenum"><a id="Page_226"></a>[226]</span>
il cioccolatte c'incastrasse; tuttavia siccome
il cioccolatte, a fine dei conti, non
può considerarsi come una sassata, così
lasciò andare tre pani per coppia, e senza
uno scrupolo al mondo si bevve il ciotolone
con tal pro da mettere pegno che
se l'aríeno lasciato fare, si sarebbe bevuto
tutto di un fiato anco l'altro. Siccome il
Marchese fin qui, dopo le prime non aveva
profferito altre parole, nè sembrava che
ne avesse voglia, così il degno parroco
ricorse ai luoghi, che chiamerò comuni,
ai frati come ai preti, per attirare a sè
l'animo di lui; piegò pertanto l'omero
manco, e dalla tasca destra dietro la tonaca
trasse fuora la scatola forbitissima
d'argento, la quale dopo avere ciondolato
fra le mani un pezzo, aperse in guisa che
stridesse, e così aperta e colma di tabacco
di Siviglia la offerì al Marchese d'Ayerba,
ma il cervello del Marchese viaggiava lontano
di costà un miglio; allora egli toltane
una grossa presa se la cacciò su pel naso
con tale uno strepito che le trombe del
giudizio universale non faranno maggiore;
nè ciò giovando piegò l'omero destro,
<span class="pagenum"><a id="Page_227"></a>[227]</span>
e dalla tasca sinistra della tonaca estrasse
il moccichino artatamente piegato a mo'
di spola, lo spiegò, lo resse alquanto pe'
due angoli superiori, lo guardò, se lo recò
sopra le palme aperte, poi ci tuffò dentro
il viso tutto, si strinse il naso trombando
con tanto rumore da smovere il palazzo
dalle fondamenta, ed anco questo non
menò a nulla; allora ripiegava su le cosce
il suo fazzoletto riunendone i quattro
primi angoli nel centro, e poi i secondi,
per ultimo lo rotolò rifoggiandolo
a spola, e così ridotto con ambedue le
mani se ne strofinò il naso a destra e a
sinistra con tale e tanta furiosa perseveranza
da fare supporre, ch'egli possedendo
il naso di rame, avesse preso a cottimo
di tirarlo a pulimento; tempo perso, il
Marchese correva sempre le poste con la
immaginativa; sicchè il curato giudicò venuto
il tempo di mettere in opera l'estremo
partito, il rimedio eroico, quello
che non gli aveva mai fatto fallo, e fu uno
starnuto, da rompere i vetri, da schiantare
gli usci, da mandare a gambe levate
un uomo, uno starnuto cugino carnale
<span class="pagenum"><a id="Page_228"></a>[228]</span>
dell'urlo della Discordia, che quando
si fece sentire in Francia, per testimonianza
autorevole di messere Ludovico, oltre i
tanti paesi, da lui ricordati, che lo udirono:
</p>

<div class="poem">
<p>»Rodano e Sonna udì, Garonna e il Reno;</p>
<p>»Si strinsero le madri i figli al seno.»</p>
</div>

<p>
Però il Parroco quando levava gli occhi
lacrimosi alla faccia del Marchese era
sicuro di averlo per lo manco sbalordito,
e s'ingannò, imperciocchè costui continuasse
a tenere gli occhi suoi volti in
su, privi di sguardo consapevole, battendo
le palpebre senza posa, e le labbra movesse
a parole delle quali non si ascoltava
il suono; premuroso di venirne all'acqua
chiara, e trepido tuttavia che non
fosse senza pericolo la faccenda capitatagli
tra le mani, il Curato scotendolo
per le maniche e con gagliarda voce disse
al Marchese:
</p>

<p>
— Eccellenza! insomma, si può sapere,
che cosa mai ella voglia da me?
</p>

<p>
Il Marchese come se altro senso non
avesse vivo, eccetto quello dell'orgoglio,
rispose:
</p>

<p>
<span class="pagenum"><a id="Page_229"></a>[229]</span>
— Don Ignazio, ricordatevi, che vi ho
mandato a chiamare perchè voi mi ascoltiate,
non già perchè m'interroghiate; interrogare
tocca a me.
</p>

<p>
— Quanto a questo poi con tutto l'ossequio,
che professo a vostra Eccellenza,
la Chiesa va innanzi ad ogni autorità,
anco a quella del re.
</p>

<p>
— Può darsi la Chiesa, non gli ecclesiastici;
di questi il re ha fatto nel glorioso
regno bruciare parecchi, e ne farà,
occorrendo, bruciare degli altri.
</p>

<p>
— Domando perdono a vostra Eccellenza,
e' fu la Santa Inquisizione, che gli
ha fatti bruciare.
</p>

<p>
— Anzi, domando perdono a vostra
Reverenza, fu il re, proprio il re, che li
mandò al fuoco.
</p>

<p>
— Niente; la condanna si partì dal
Santo Officio...
</p>

<p>
— Nulla; il Santo Officio per la
esecuzione li commise al braccio secolare.
</p>

<p>
— Imperatori e re baciano i piedi ai
papi comecchè nati da piccolo lignaggio;
e quegli terribilissimo, che siede oggi nella
<span class="pagenum"><a id="Page_230"></a>[230]</span>
cattedra di San Pietro, fu guardiano di
maiali, con reverenza parlando.
</p>

<p>
— Talora, anzi quasi sempre, accade a
voi altri reverendissimi come all'asino, che
portava le reliquie...
</p>

<p>
— Io non credeva, saltando su ritto
tutto amaranto in faccia come i bargigli
del gallo, strillava il Parroco, io non credeva,
Eccellenza, che vostra signoria mi
avesse invitato al suo cospetto per intendere
cose male sonanti e fetenti di eresia
per quattro miglia d'intorno; no per certo
non mi doveva aspettare a questo da persona
fin qui reputata purissima e zelatrice
della santa madre chiesa cattolica...
</p>

<p>
— Vi ho dato a bere il cioccolatte;
era fors'egli che putiva d'eresia.
</p>

<p>
— Non sono le opere di Dio, Eccellenza,
quelle che putono d'eresia, bensì le
opere e le parole degli uomini.
</p>

<p>
— Da un pezzo in qua tutto mi cammina
alla rovescia, proruppe il Marchese,
battendosi della mano la fronte, — tutto!
Io vi aveva chiamato per cosa che tornasse
in onore e in vantaggio della Chiesa e
di voi...
</p>

<p>
<span class="pagenum"><a id="Page_231"></a>[231]</span>
— La Chiesa, Eccellenza, non ha mestiero
onori; ella capisce di leggieri, che
avendola onorata Dio, ella può molto di
leggieri passarsi di onori terrestri...
</p>

<p>
— Così sia, quanto a onore; circa poi
a utilità, signor Curato, io miro che
quando i padri nostri instituirono, o fondiamo
noi altri cappellanie e simili altri
benefizi, la Chiesa suole compartirci a tutto
pasto il titolo di benefattori.
</p>

<p>
— Sicuramente, perchè, che cosa significa
benefattore? Significa fare del bene;
e bene anzi ottimamente operano quelli
che fondano cappellanie e prebende; ma sia
benedetta, ciò non accade mica a titolo gratuito;
tutto altro, con onere gravissimo all'opposto
qual è quello della salute dell'anima
del fondatore, il quale sovente, e
lo sa Dio, noi proviamo peso da rompere
il filo delle reni a un elefante non che
a un povero sacerdote. Per me ho sempre
creduto e credo, che la Chiesa si mostrerebbe
bene avvisata dove mandasse a
monte tutti questi carichi, valendosi del
rimedio della lesione enormissima: se non
se ne giova, certo la muove il pensiero,
<span class="pagenum"><a id="Page_232"></a>[232]</span>
che il suo regno non è in questo mondo.
Rincalza l'argomento in virtù delle decisioni
dei sacri canoni, i quali comandano
ai sacerdoti di spartire ogni avanzo delle
sostanze ecclesiastiche ai poveri; però
il danaro per le nostre mani passa come
l'acqua nelle grondaie. Non si confonda,
Eccellenza, sa ella come si hanno a definire
propriamente i sacerdoti? <i>Salvadanai
ambulanti dei quattrini dei poverelli</i>....
</p>

<p>
— Ecco qua riprese don Valente d'Ayerba,
= e così dicendo buttava su la
tavola un sacchetto di pelle; = questi
sono duecento ducati, ch'io intendeva
darvi, con altrettanti di vantaggio se non
bastano, affinchè parte ve li godeste per
amor mio, e parte adoperaste per certa
funzione, ch'io avvisava volervi comandare.
</p>

<p>
— Com'è così, muta specie: io innanzi
tratto mi professo figliuolo di obbedienza,
e poi la carità, perchè la si possa
dire perfetta, deve principiare da sè stesso,
e lo ha insegnato il divino Redentore.
Troppo in fine io mi do vanto di chiarirmi
schiavo svisceratissimo della illustre
<span class="pagenum"><a id="Page_233"></a>[233]</span>
casa di Ayerba, onde mi attenti attraversare
i savissimi e piissimi partiti del nobile
signor Marchese don Valente. Orsù
via, tregua ai prefazi, ed udiamo un po'
che cosa piaccia ordinare a lei, e a me
avere in sorte di servirla.
</p>

<p>
— Voi ammannirete un funerale quanto
meglio saprete immaginare sontuoso; le navate,
gli altari, tutto insomma dentro
coperto di gramaglie, e così pure la facciata
della chiesa fuori; non risparmiate
torchi, candele e pannelli; se dugento
ducati non bastano, e voi... parmi avervelo
già detto, spendetecene fino a trecento,
e a quattrocento, se bisogna; intorno al
feretro mettete scheletri a iosa: giù a piè
della cassa il drappellone delle armi di
casa d'Ayerba, perchè la gente conosca celebrarsi
l'esequie dell'ultimo fiato della
casa mia... oh! casa mia...
</p>

<p>
— Come? Come? Come? Ripetè don
Ignazio tre volte di rincorsa, e dicasi il
vero, con non mentito spavento... la signora
Violante?
</p>

<p>
— È morta.
</p>

<p>
— Quando?
</p>

<p>
<span class="pagenum"><a id="Page_234"></a>[234]</span>
— Stanotte.
</p>

<p>
— E di che male?
</p>

<p>
— Di morte improvvisa.
</p>

<p>
— Mal di gocciola?
</p>

<p>
— Certo, di accidente.
</p>

<p>
— Oh! come caduca cosa la creatura
umana nel mondo!
</p>

<p>
— Caducissima.
</p>

<p>
— E senza sacramenti?
</p>

<p>
— Qualche sacramento pare ch'ella
lo abbia avuto.....
</p>

<p>
— Da cui? In qual modo? Sarebbe
usurpazione dolosa, peccaminosa dei diritti
parrocchiali... io protesto... dite chi fu il
temerario?
</p>

<p>
— Io! dormiva; ne so quanto voi,
ma questo chiariremo poi; frattanto assettiamo
la faccenda del funerale...
</p>

<p>
— Assettiamola. Oh fiore di perfetta
nobiltà innanzi tempo reciso! Arca di tutte
le virtù cardinali e teologali! Sole scomparso
per lasciare sepolti nelle tenebre
quanti siamo qui in Napoli!...
</p>

<p>
— Zitto! Qui adesso non vi ho chiamato
a imbastire la orazione funebre, nè
la dovrete fare poi.
</p>

<p>
<span class="pagenum"><a id="Page_235"></a>[235]</span>
— Vostra Eccellenza è padrona, anzi
padronissima di commettere la orazione
funebre a cui meglio le piacerà, e capisco
benissimo, che a preconizzare tanta donna
ci vuole bene altra dottrina che non posseggo
io, e tuttavolta l'ultima predica,
che recitai in laude di Donna Polissena
principessa di Bisignano Sanseverino, contessa
della Saponara, fece trasecolare l'illustrissimo
signore Cardinale Arcivescovo,
che ebbe la degnazione di picchiarmi su
la spalla dicendo: — bravo! da pari vostro,
voi non potevate immaginare di meglio.
Ma ora che ci penso, Eccellenza, e'
mi sembra che noi mettiamo il carro innanzi
ai bovi; bisogna pure che provvediamo
all'associazione...
</p>

<p>
— Non importa.
</p>

<p>
— Come non importa? O che la vuol ella
lasciare in casa? Non si ha a seppellire nel
sepolcro della nobilissima casa d'Ayerba?
</p>

<p>
— Non si trova in casa.
</p>

<p>
— Come, non si trova in casa? Che
novità è questa?
</p>

<p>
— Violante... la mia figliuola, se n'è
ita stanotte.
</p>

<p>
<span class="pagenum"><a id="Page_236"></a>[236]</span>
— Come? Come? Come? O chi l'ha
portata via?
</p>

<p>
— Portata? No; ella se ne partiva da sè.
</p>

<p>
— Come? La morta se ne andava da
sè?... Ma qui dentro, Eccellenza, è chiaro
che io ci vedo un gran buio, — e più si accingeva
a dire, secondo lo sforzava la indole
sua parabolana, se non che levando
gli occhi s'incontrò in quelli del Marchese
così sinistramente strabuzzati, così
corruschi di fuoco selvatico, che ei ne rimase
rabbrividito fino nel midollo delle
ossa.
</p>

<p>
— Insomma, brontolando, ripigliava il
Marchese, se donna Violante si trova in
casa o fuori questo non ha da premere
a voi...
</p>

<p>
— Siamo d'accordo.
</p>

<p>
— E nè anco, credo, se io voglia seppellirla
o no...
</p>

<p>
— E va bene...
</p>

<p>
— Come altresì voi non dovete pigliarvi
la scesa di capo d'informarvi se donna
Violante sia morta o sia viva...
</p>

<p>
— Quanto a questo poi! scusi, vè! Eccellenza,
o come vuol ella, che io trascuri
<span class="pagenum"><a id="Page_237"></a>[237]</span>
conoscere se sia morta la persona della
quale mi si commette celebrare il mortorio?
</p>

<p>
— Signor Curato, voi mi uggite; badate
qui; la mia signora figliuola di queste
due cose è una; morta o viva... lo contrasterete
voi?
</p>

<p>
— Anzi, confermo <i>totis viribus</i>.
</p>

<p>
— Però se è morta, veruno dubiterà
che le si debbano l'esequie...
</p>

<p>
— Certo, la cosa cammina pei suoi
piedi...
</p>

<p>
— E se fosse viva, ditemi, signor Curato,
non celebrava tutto un convento
di frati il mortorio alla sacra maestà dello
imperatore Carlo V vivo?
</p>

<p>
— Eccellenza, tra porri e porri e' ci
corre: lo Imperatore sta sopra tutti...
</p>

<p>
— Non è vero, noi altri d'Arragona
sentiamo e sappiamo, che tutti insieme
uniti stiamo sopra lo Imperatore, e per
ogni parte del mondo si avrebbe a sapere
come lo Imperatore non possa nè deva soprastare
alle cose di Dio. Davanti al Creatore
nostro non ci ha Re, nè villano che
tenga; se può farsi concessione a quello.
<span class="pagenum"><a id="Page_238"></a>[238]</span>
deve potersi fare anco a questo, o ad alcuno.
</p>

<p>
— Se io fossi Papa! Ma da Curato a
Papa e' ci ha che ire... e le chiavi per aprire
e per chiudere, capisce, Eccellenza, il
Papa a Roma se le tiene per sè.
</p>

<p>
— I Gerolimini di San Giusto erano
frati, non pontefici...
</p>

<p>
— Sicuro... senza dubbio... ma i frati
in Ispagna non correvano rischio di perdere
il convento... mentre io novantanove
per cento mi troverei deposto dalla mia
parrocchia...
</p>

<p>
— Sicchè voi non volete celebrare il mortorio? —
</p>

<p>
— Vostra Eccellenza comprende...
</p>

<p>
— Alle corte, volete farlo, o non lo
volete fare?
</p>

<p>
— Ah! non posso...
</p>

<p>
— Andate via.
</p>

<p>
Il Curato si alzò con le mani giunte,
e dopo uno sguardo lungo e pieno di
passione volto al sacchetto della pecunia,
sollevava gli occhi al cielo così supplichevoli
per un buon consiglio, che non
avrebbe fatto maraviglia se avessero spedito
<span class="pagenum"><a id="Page_239"></a>[239]</span>
di lassù l'arcangiolo Gabriello a portarglielo
fresco fresco, uscito di forno allora;
però il buon consiglio gli venne,
chè l'avarizia umana, massime dei preti,
non ha mestieri aiuto per pescare trovati
capaci ad avvantaggiarsi; onde curvando
la persona ripigliava a dire:
</p>

<p>
— Ecco... un ripiego per salvare la capra
e i cavoli ci sarebbe...
</p>

<p>
Ma il Marchese con le ciglia aggrondate,
gli occhi minacciosi, giallo come uno
scudo d'oro, col braccio alto sopra il capo
e il dito teso gli accennava sempre partisse.
Il Curato, in mezzo all'avarizia e
alla paura, pareva sentirsi cotto da due fuochi;
pure l'avarizia vinse, e, fatto del
cuore rocca, soggiunse:
</p>

<p>
— La si lasci servire, Eccellenza, la
si lasci servire...
</p>

<p>
— Parlate via, e presto.
</p>

<p>
— Noi faremo il mortorio a patto, che
non sappiamo per cui...
</p>

<p>
— Ma se lo sapete...
</p>

<p>
— Non importa, basta che <i>in foro conscientiæ</i>
possiamo sostenere, che non lo
sappiamo, e questo noi otterremo quante
<span class="pagenum"><a id="Page_240"></a>[240]</span>
volte celebreremo il funerale <i>secondo la
intenzione</i> di vostra Eccellenza.
</p>

<p>
— E non vi ho palesato di già la mia
intenzione essere di celebrarlo per la mia
figliuola?
</p>

<p>
— Non rileva, chè siffatta intenzione
palesata io ricusai e ricuso obbedire, ma
la nuova intenzione segreta non incontra
ostacolo nel suo compimento.
</p>

<p>
— E non vi trattiene la ignoranza della
vita o della morte di donna Violante?
</p>

<p>
— Nè anco questo fa caso, imperciocchè
tutto si riferisca alla vostra intenzione
la quale per me è libro chiuso...
</p>

<p>
— E così parvi, che la faccenda cammini
nelle regole?
</p>

<p>
— Perfettamente... non ci ha dubbio;
ed a voi forse non sembra? Che ci trovereste
a ripetere?
</p>

<p>
— Diego! — Chiamò il Marchese; al
quale comparso su la soglia egli andò incontro
per bisbigliargli alcuno suo ordine
sommesso aspettandone l'esito su l'uscio
socchiuso. Il Parroco, che con occhio spasimato
faceva all'amore co' ducati rimasti
sopra la tavola, non vide come don Valente
<span class="pagenum"><a id="Page_241"></a>[241]</span>
sprangasse le imposte per di dentro, e
meno ancora, che Diego gli aveva porto
la sua canna d'Indie sfoggiata di pomo
di oro condotto a cesello e di nappe seriche.
Per giustificazione di don Diego cattolico,
apostolico, romano, quantunque nato
a Valliadolid, io devo attestare, ch'egli
porse la mazza al suo Signore in buona
fede, supponendo ch'ei volesse recarsi fuori
di casa, nella quale opinione lo confermò
la vista del cappello, che don Valente,
quantunque come grande di Spagna, non
si cavava di capo se non per andare a
letto, tuttavia quando lo visitava qualche
ecclesiastico, soleva riporre sul tavolino.
Il Marchese, senza disonestare con la
prescia il baronale sussiego, si accosta al
povero don Ignazio, che dalle mille miglia
non si sarebbe mai atteso a simil tratto,
e forte abbrancatolo pel petto comincia
a rebbiare giù di santa ragione. — Fra
paura e maraviglia tennero un momento
stupido il Prete, se non che il dolore presto
gli ridonò moto e favella; bene spiccò
salti e dette urtoni, ma non gli riuscì
scappare di sotto alla morsa delle mani del
<span class="pagenum"><a id="Page_242"></a>[242]</span>
Marchese; gridava sì e sgangheratamente,
talchè gli urli ferivano le stelle: = aiuto!
soccorso! ohimè sono morto! mi ammazza!
= ma i servi guatavansi in faccia trasognati
e si peritavano a penetrare nella stanza;
allora dalla disperazione reso ardito,
don Ignazio agguantò il collo di don Valente,
e strinse con l'agonia del naufrago
che si attacca allo scoglio: brutti erano
ambedue, sebbene con diversa guisa, ma
quando don Ignazio contemplò la faccia
del Marchese farsi di gialla infaonata come
tumore lì lì per ischizzare, e gli occhi terribili
per bile, e per vene sanguigne rigonfie,
gli cadde l'animo, e buttò giù le mani;
nel medesimo punto il Marchese sentendosi
mozzare il fiato aperse le dita, e don
Ignazio potè sgusciargli di sotto. Il Marchese,
dopo essersi un cotal poco stropicciato
il collo, ed avere tossito un paio di
volte quasi per accertarsi che durava sano
il canale, riprese lena, e levata la mazza
continuò a menarla furiosamente in tondo;
il Parroco sorpreso dal nuovo turbinío,
non sapendo a qual santo votarsi, si dette
a correre intorno alla stanza, e il Marchese
<span class="pagenum"><a id="Page_243"></a>[243]</span>
dietro. Don Ignazio urlava in tutti
i tuoni, dal basso fino al falsetto:
</p>

<p>
— Per Dio! Eccellenza, la smetta... sa
ella ch'è scomunicata? E come! Scomunica
maggiore... <i>Si quis suadente diabolo
clericum percusserit anathema sit</i>...
non ci è che ripeterci su... lo può riscontrare
nella causa decimasettima... questione
quarta... parte seconda del <i>Decreto</i>
scritto da cui se ne intendeva... sa ella?
Dal Graziano, e non le dico altro.
</p>

<p>
Ma il Marchese o non udiva le parole
del Prete o non ci badava; cascavano le
busse giù fitte come grandine; ben per don
Ignazio, che don Valente infuriasse privo
del lume degli occhi, perchè dove delle centinaia
di mazzate che sferrava costui lo
avesse colto con quattro, pel povero Parroco
era finita: io non so ben dire come
la cosa andasse, fatto sta ch'egli si aggomitolò
pari allo spinoso, o piuttosto si
acchiocciolò, si ridusse piccin piccino incastrandosi
nel vano di una credenza; non
per questo si rimase il Marchese, che anzi
vie più imperversando ridusse in tritoli
cristalli, specchi, porcellane, mise in
<span class="pagenum"><a id="Page_244"></a>[244]</span>
ischiappe masserizie e suppellettili che valevano
un tesoro.
</p>

<p>
Dopo molto spazio di tempo, così ordinando
amici e parenti del Marchese, accorsi
al caso, i servi scassinarono la porta,
e muniti quale di cuscino e quale di materazzo
furono sopra al Marchese, il quale
tutto molle di sudore, ammaccato, ed in
più luoghi lacero balbuziendo, e con le
mani annaspando lasciò cadersi sopra la
faccia; lo sostennero i famigli, e con pietosa
cura lo trasportarono privo di sensi
sul letto. Don Orazio, medico di casa,
chiamato in fretta, arrivò tardi; costui godeva
fama meritamente di medico egregio
e di cervello balzano; fattosi presso allo
infermo lo speculò da cima in fondo tre e
quattro volte, ordinò gli narrassero a modo
e a verso tutto il successo, e mentre gli
astanti con maravigliosa ansietà aspettavano
udire prescrizioni strane, egli si
strinse a questo:
</p>

<p>
— Signor Diego, avvertite di bagnare
all'infermo lo tempie con l'acqua fredda,
e mutategli spesso le pezzette: se ripiglia
i sensi tranquillo non lo sturbate e lasciatelo
<span class="pagenum"><a id="Page_245"></a>[245]</span>
in quiete; se all'opposto, state pronti
a reggerlo e venite a chiamarmi — e
mosse per andarsene.
</p>

<p>
Allora fecergli calca intorno i parenti e
gli amici industriandosi scalzare l'animo
del medico circa la gravezza del male, e se
si sarebbe guarito presto, e da che fosse
derivato, frastornandolo con mille altre domande
del pari indiscrete; ma il Medico
se ne sbrigava rispondendo:
</p>

<p>
— Dubito che la infermità abbia rimedio;
tuttavolta non si sbigottiscano, però
che le vostre nobili signorie non si accorgeranno
forse che il Marchese durerà
ammalato: ad ogni modo, le assicuro ch'egli
non se ne accorgerà di certo.
</p>

<p>
— Magnifico don Orazio, interrogava
sommesso Diego il Medico, accompagnandolo
come si costuma fino su le scale, se
me lo potesse dire in quanti passi di
acqua peschiamo col padrone, mi farebbe
carità, sia per l'obbligo a cui sono tenuto
come cristiano e leale famiglio verso il
mio Signore, sia per provvedere, mi capisce,
alle coserelle mie.
</p>

<p>
— Capisco, signor Diego, capisco; prima
<span class="pagenum"><a id="Page_246"></a>[246]</span>
dovevate dire per provvedere a me, poi al
padrone; voi non siete stato sincero; non
voglio dirvi niente.
</p>

<p>
— Confesso che le cose mi erano
uscite dal cervello arruffate, e la vostra
signoria le ha messe in ordine; però io
sinceramente mi sento attaccato al mio
padrone: — siamo invecchiati insieme.
</p>

<p>
— Davvero?
</p>

<p>
E il buono spagnuolo si mise la mano
sul petto e non rispose parola.
</p>

<p>
— Or su! signor Diego, state di buono
animo, che il Marchese non corre pericolo
al mondo; fin qui egli fece i fatti
suoi con tanto poco cervello, che io giudico,
che continuerà a farli ugualmente
bene senza punto.
</p>

<p>
— La si spieghi, magnifico don Orazio,
perchè io non mi ci raccapezzo....
</p>

<p>
— E sì, che parmi avere parlato chiaro;
vostro padrone è matto.
</p>

<p>
Dopo un piccolo spazio di tempo ad un
fante di casa venne in capo di esclamare:
</p>

<p>
— O il reverendo don Ignazio dove sia
ito? — E un altro: io non lo so. — Un
terzo aggiunse: ed io neppure. — Fosse
<span class="pagenum"><a id="Page_247"></a>[247]</span>
scappato dal buco della chiave? O dalla
cappa del cammino? — Ma s'era lui, proprio
lui, che esorcizzava le streghe, come
volete che di punto in bianco vi sia diventato
fattucchiere e stregone? — Non
fa nè anco una grinza, Simoncino ha colto
nel segno; lo avrà ammazzato il padrone;
andiamo a vedere s'egli è morto o vivo. —
</p>

<p>
Andarono di conserva, e forse avrieno
cercato, prima di trovarlo, un pezzo, dove
don Ignazio co' suoi lagni non gli avesse
attirati a sè; come diavolo potesse avere
fatto a rannicchiarsi costà sotto non capivano;
s'ingegnarono con diverse industrie
a trarnelo, e non riuscirono; al fine gli levarono
su di peso la credenza di dosso, e
poi stirandogli ora il braccio, ora la gamba,
tanto lo sgranchirono da tenersi ritto
sopra la persona: reggendolo poi a manca
e a destra sotto le ascelle, lo avviarono
verso la porta per metterlo in bussola e
trasportarlo alla canonica: però mentre
ciondolava il capo come zucca pendente
da un pergolato, e traeva dolorosi oimei,
non mancò di ricordarsi dei ducati, e dire
ai servi:
</p>

<p>
<span class="pagenum"><a id="Page_248"></a>[248]</span>
— Fratelli in Cristo e figliuoli miei,
mirate un po' se sono caduti in terra certi
danari che Sua Eccellenza volle darmi per
celebrarne un mortorio...
</p>

<p>
— Per l'anima di cui? Chiese don Diego
che tornava in cotesto punto da accompagnare
il Medico; e il Prete con la testa
invasata in mal punto rispose:
</p>

<p>
— Per l'anima della sua signora figliuola...
</p>

<p>
— O Gesù benedetto! anche quest'altro
è ammattito. Donna Violante, la Dio grazia,
vive...
</p>

<p>
— Vive sì... ma è morta... perchè capite...
il mortorio non si può celebrare eccettochè
ai morti.... <i>tamen</i> anco ai vivi,
purchè defunti <i>secundum intentionem</i>....
</p>

<p>
— Povero don Ignazio, era tanto dotto!
E adesso ammattito anco lui!...
</p>

<p>
— E se non bastavano duecento ce ne
avrebbe aggiunti altrettanti....
</p>

<p>
— Vedete eh! notava il devoto don Diego,
da un punto all'altro che cosa si diventa?
Procuriamo pertanto starci lontani
dal peccato.
</p>

<p>
— Perchè dopo donna Violante la casa
<span class="pagenum"><a id="Page_249"></a>[249]</span>
d'Ayerba rimaneva spenta.... continuava
il Curato.
</p>

<p>
— Levate su presto di casa questo
uccello di malaugurio. — Via il matto
tristo... via.
</p>

<p>
Un febbricone da cavalli accompagnato
da delirio assalse don Ignazio appena posto
a giacere, e quanto fu lunga la notte sognò
un mulinello di cataletti, di scudi e di
legnate; ma le ossa rotte, anco cessato il
sonno, gli rimasero addosso.
</p>
</div>

<div class="chapter">
<p>
<span class="pagenum"><a id="Page_250"></a>[250]</span>
</p>

<h2><a id="capVIII"></a>
CAPITOLO VIII.<br />

<span class="small">Sangue romano.</span>
</h2>

<p>
Aveva le costole in pezzi, si cimentava
a sentirsele ridurre in tritoli peggio che
mazzamurro, e nondimeno, assillato dal
demonio dell'avarizia, don Ignazio come
prima potè si condusse al palazzo del marchese
d'Ayerba; barellava per via, pareva,
che camminasse sopra brace accesa, torceva
in isconcie guise la bocca come se
masticasse fette di limone, o sorbisse aura
di aceto, con gli occhi, con le spalle, con
tutta la persona scontorcevasi, divincolavasi
quasi colpito dal malore, che ha nome
da santo Vito: e pur sempre coll'arco del
pensiero teso ai dugento ducati perduti,
un po' malediceva la sua rea fortuna, un
po' quella sua smania di perfidiare, viziaccio
<span class="pagenum"><a id="Page_251"></a>[251]</span>
vecchio per cui ne aveva rilevato
più di un carpiccio delle buone, e sua
madre lo rimproverò sovente dicendogli:
Ignazio, tu cerchi il male come i medici. — Ma
ormai a naso tagliato non valgono occhiali;
però tentiamo, se questo strappo
si possa rammendare, e ne vale il pregio,
perchè que' dugento ducati... e largheggiava
fino a trecento... poh! meriterei proprio la
frusta su l'asino.... ma poniamo solo dugento,
farebbero proprio la mano di Dio. —
</p>

<p>
Queste ed altre tattere nel suo cervello
almanaccando, costui arrancava verso il
palazzo del Marchese, dove giunto levò di
sè le meraviglie tra i servi, i quali lo credevano
all'olio santo; non mancarono cotesti
tristi di dargli la soia, ma così sottile,
che costui, comunque maliziato quanto
un famiglio degli Otto, non se ne accorse; — e
poichè dopo alquante parole egli
chiese vedere don Valente, risposergli,
crederlo difficile, tuttavia ne farebbero
motto a don Diego; aspettasse in anticamera.
Siccome di aspettare in anticamera
così crudo crudo egli non si era mai sentito
dire in faccia, massime di proprio moto
<span class="pagenum"><a id="Page_252"></a>[252]</span>
dai servi, argomentò e bene, che insolentendo
la ciurma, il pilota non reggesse più
il timone. Non avendo don Diego trovato
da opporre impedimento, anzi reputando
che potesse giovare, si fece incontro al Parroco,
e lo condusse al cospetto del suo padrone;
don Ignazio pensò rinvenire il
Marchese giacente in letto, ma anch'egli
cadde in errore, dacchè spalancati all'improvviso
gli usci della sala gli comparve
dinanzi. —
</p>

<p>
<i>Heu! quantum mutatus ab illo</i>: il tempo
con un colpo di falce frullana gli aveva
levato dieci anni di stianto; le carni flosce
gli cascavano giù come impazienti di restare
più oltre attaccate alle ossa; e di
livide si erano convertite in cenerine, colore
sopra tutti prediletto dalla morte; pure
non fu il Marchese che gli recava maggiormente
stupore; maraviglia, stizza e
paura gli fece l'aspetto del salone convertito
in cappella mortuaria, e ciò per
consiglio del Medico, il quale, comecchè
con poca speranza, volle provare se non
contrastando la mania del Marchese, anzi
secondandola, potesse raddrizzargli lo intelletto.
<span class="pagenum"><a id="Page_253"></a>[253]</span>
Andava la sala, parata di gramaglia,
intorno piena di cartelli ove ricorrevano
le più strane inscrizioni, parto
della mente travolta del misero uomo, sebbene
e' fosse più che verosimile, come nello
stato ordinario di salute non avrebbe saputo
fare di meglio. Una presso a poco
diceva: <i>il Padre eterno avendo fatto la
rassegna degli angioli, trovò che uno di
loro aveva disertato dalla bandiera dei cieli,
allora chiamò a sè la signora Violante
mia figliuola per riempire il posto vuoto:</i> — un'altra:
<i>le stelle dispettando, che gli
uomini intendessero a contemplare gli occhi
della illustrissima marchesa d'Ayerba
con più svisceratezza, che i raggi loro
tanto vantati, glieli hanno spenti in sempiterna
notte... le astiose!</i> — Sentite questa:
<i>I dottori di santa madre chiesa mandorno
a chiamare per espresso la nobile
erede dei marchesi d'Ayerba, la sapientissima
donna Violante, per risolvere un punto
di teologia, ma se aspettano per licenziarla
ad apprendere quanto ella può loro insegnare,
ormai si prevede, che non calerà
più dal paradiso, — orgoglio ad un punto
<span class="pagenum"><a id="Page_254"></a>[254]</span>
ed ambascia dell'eccelso suo genitore</i>. — Tanto
basti, e tutto questo dettato in parole
spagnuole così strepitose da parere
che sonassero il tamburo. Così è, ogni
popolo ha il suo debole; gli Spagnuoli trovano
gusto a lanciare campanili all'aria,
e lo ha notato il <i>Brantôme</i>, che ha dettato
un libro di <i>rodomontate spagnuole</i>;
se gli Spagnuoli raccogliessero quelle dei
Francesi ne compilerebbero due; ma provvidenza
volle, che ognuno vedesse il vizio
dello amico, il proprio no, donde, la
immaginativa di Plutarco che il mondo
fosse una processione in tondo dove ognuno
portava i suoi difetti scritti sopra un cartello
appeso dopo le spalle. —
</p>

<p>
Ma quello che più strinse don Ignazio
di affanno, e' fu la vista di un catafalco
in mezzo della sala, coperto di velluto
con belle frange di oro, la ghirlanda
di fiori, e il crocifisso di argento sopra;
di argento parimente i candelabri intorno,
ed il suo bravo scheletro da piedi; niente
insomma mancava, anzi ci s'incontravano
di più parecchie urnette di argento sopra
i gradini del feretro, dove ardevano timiami
<span class="pagenum"><a id="Page_255"></a>[255]</span>
fuori dell'usato deliziosi a sentirsi.
Don Valente se ne stava seduto accanto
al catafalco sur un seggiolone foderato di
velluto nero cosparso di lagrime di argento;
teneva i gomiti appoggiati ai braccioli, e
le mani con le dita conserte, chiusi gli occhi,
la faccia china sul petto, le gambe altresì
incrociate, e non diceva motto, non
faceva atto, sembrava nè anco alitasse: pareva,
secondo il detto di Cosimo il vecchio
dei Medici, ei si avvezzasse a morire.
</p>

<p>
Don Ignazio aveva appreso a non fidarsi
a cotesta bonaccia, simile al villano
di Salerno, il quale rifuggiva commettersi
in balía delle chete acque del golfo di Napoli
dopo il naufragio dei fichi, però si adoperava
dalla lontana di richiamare per via
di rumori l'attenzione del mentecatto, e
tante ne pensò, e tante ne fece, che per
maledetta saetta e' fu mestieri, che il Marchese
aprisse gli occhi: conseguito questo
primo vantaggio il Parroco prese ad alzarsi,
ad abbassarsi, a coccoveggiare meglio,
che su la gruccia non costumi la civetta,
e non approdò, chè il Marchese teneva
pese e scure le pupille sopra di lui non
<span class="pagenum"><a id="Page_256"></a>[256]</span>
altramente, che fossero palle di piombo.
Allora don Ignazio si appressò risoluto,
e con parole pietose in suono dolcissimo
predicò un lungo sermone, dove toccava
un poco di tutto, del cielo, e della terra,
dello inferno, del purgatorio, e del paradiso,
sopra i sette sacramenti fece parecchie
ricerche come il sonatore arguto
passaggi e fughe su la tastiera del gravicembalo;
e favellando della penitenza, insistè
molto intorno la utilità della confessione,
buona di estate e meglio d'inverno,
tentando di metterne la voglia nel Marchese,
e così tratto quel primo dado appiccare
lo addentellato a faccende più utili;
quando capitò la eucaristia si slargò un
miglio su la virtù delle messe; e su quella
delle elemosine disse cose da farne strabiliare
i cani; tra le altre, che quale praticava
la elemosina non aveva mestieri
di lavarsi nè anco le mani e il viso, perchè
la elemosina pensava a tenere netto
così il di dentro come il di fuori, e citò
san Cipriano<a class="tag" id="tag18" href="#note18">[18]</a>: certo, ella fu predica tra le
<span class="pagenum"><a id="Page_257"></a>[257]</span>
belle bellissima e da disgradarne le più
famose, almeno lo affermò poi don Diego,
che ritto sopra la porta ebbe la ventura
di sentirla intiera; ed hassi a credere, che
avrebbe smosso il Marchese, se non che
toccandolo si accorse com'ei fosse caduto
in profondissimo letargo. Non ci fu rimedio,
don Ignazio ebbe a lasciarlo alla rovescia
della mignatta, che questa casca
quando è pinza di sangue, mentr'egli tornossene
alla canonica vuoto di fiato. Don
Diego lo accompagnò fino a capo di scala,
e quivi sul punto di pigliare commiato da
lui gli disse:
</p>

<p>
— Reverendo, oggi abbiamo sperimento
di cosa, che stimo di grande utilità per la
salute dell'illustrissimo signor Marchese.
</p>

<p>
— E quale? rispose il Parroco, levando
la faccia rischiarata da un filo di speranza;
io davvero non ce la so vedere...
</p>

<p>
— Domando mille volte perdono, vostra
<span class="pagenum"><a id="Page_258"></a>[258]</span>
signoria ha potuto di per sè sincerarsene,
il suo discorso conciliò nel signor Marchese
un sonno profondo....
</p>

<p>
Don Ignazio reputandosi uccellato, vibrò
gli occhi rabbiosi contro l'onesto cameriere,
imprecando perchè non possedessero
la virtù del basilisco per poterlo
stecchire sul tiro, ma la faccia di don Diego
così apparve ingenuamente sincera, così
atrocemente benevola, che la speranza del
parroco, la quale si reggeva con grande
stento a galla, si sommerse allora nel mare
dell'amarezza, e più non mise il capo fuori.
</p>

<hr class="tiny" />

<p>
La passione, che prima levò la cresta
nell'anima di donna Violante al rapporto
dell'accoglienza ricevuta dal suo messo al
palazzo del padre, fu l'ira, la quale le
persuase a tenersi oggimai chiusa in sè,
ed attendere che la venissero a cercare;
ma presto sgonfiò per aprire il varco alla
paura, e questa di mano in mano così si
estese, e mise radice in cuor suo, che indi
a un'ora la donna tutta raumiliata con
<span class="pagenum"><a id="Page_259"></a>[259]</span>
mano tremante scrisse la seconda lettera
piena di tenerezza verso il padre, e indusse,
comecchè restío, il messaggiero a
portarla di nuovo; il quale infatti la portò,
nè ebbe a provare il brutto tiro, che gli
avevano minacciato, ma neppure tornò con
buone nuove, però, che don Diego, presa
la lettera gli dicesse con sembianza umana,
il padrone per allora non trovarsi al caso
di leggerla; quanto prima gli capitasse il
destro l'avrebbe consegnata, e dove al signor
Marchese piacesse darle riscontro,
sarebbe stato pensiero suo di farla consegnare
a casa la Duchessa; le quali parole
in buon latino significavano ch'egli non
andasse a pigliarla; nondimanco l'onesto
cameriere si era informato della salute di
donna Violante, certo un cotal poco alla
trista, ma per quanto sembrava non mica
per manco dì affetto, bensì per paura,
come persona che si versi in cosa proibita,
e che risaputa poi potrebbe recargli
danno.
</p>

<p>
Quante volte in coteste ore di passione
la Violante si affacciò alla finestra! quante
in ogni lontano passeggere sperò il messo
<span class="pagenum"><a id="Page_260"></a>[260]</span>
desiderato, che tardi camminando vide poi
col gemito del cuore trapassare oltre senza
pure avvertire a lei che aveva la morte
dipinta sopra la faccia! Immaginando ora,
che un famiglio pedestre avesse mosso dal
palazzo del Marchese per portarle la lettera,
si mise a noverarne i passi: e giunse
per fino, non potendo reggere allo spasimo
cocente, a lanciarsi giù per le scale irrompendo
senza consiglio nel mezzo della
via. Nulla!... nulla!
</p>

<p>
Fosse morto il padre suo? E perchè?
Ma sappiamo noi le più volte, perchè si
muoia? E quanto la passione picchi forte
sopra un'anima, e quanto un'anima possa
resistere all'urto della passione? — No, questo
non era, però che non avrebbero mancato
di venirglielo a dire, e di corsa: <i>non
rimaneva lei erede?</i> Ah! troppo di leggieri
ella aveva creduto il suo genitore
placabile.... egli chiuso nella sua severità
la respingeva, e chi avrebbe ella posto
adesso tra mezzo a raumiliarlo con mansuete
parole? Essa aveva atteso a farsi
obbedire, ed anco temere dai famigli, a
farsi amare non aveva pensato mai... chi
<span class="pagenum"><a id="Page_261"></a>[261]</span>
avrebbe creduto, che un dì potesse avere
bisogno anco di loro! Reietta dal padre
come non sarebbe stata giudicata enorme
la sua colpa? Compassione finta, ed anco
vera, motti acerbi, o benigni, tutto stava
per cascarle addosso come calce viva. Senza
credito, priva di aderenze, lacera nella
fama, <i>povera!</i>... chi sa che da un punto
all'altro non la pigliasse in fastidio quell'uomo
stesso, il quale pure l'aveva condotta
a tale stremo? E questo pensiero
proprio le strisciò sul cuore ghiaccio come
la serpe; rimase disfatta la misera donna;
invano richiamava intorno a sè le sue
virtù, ed anco i suoi vizi; — vizi e virtù
erano disertati da lei; non ardiva levare
la faccia verso Paolo, il quale appariva
rado, si tratteneva poco, e passeggiava
su e giù per la stanza senza fare motto.
La natura l'era stata avara di lacrime, o
l'acerba educazione gliele aveva inaridite
dalle sorgenti; pigre le diventarono le membra,
peso il capo, gli occhi gravi, e inetta
al sonno, prepotente la occupava la voglia
di dormire; un altro, ch'io dirò demonio,
le si era cacciato addosso, lo sbadiglio
<span class="pagenum"><a id="Page_262"></a>[262]</span>
irrefrenato e continuo: di assenzio
si volgeva per lei la prima luna del matrimonio,
e non bene ancora compito il
quarto dì! Verso sera come se rompesse
la maligna incantagione, ella si sentì capace
di prendere qualche partito, ma così
rinvenne il suo spirito spossato, così il
suo cuore giù in terra, che non seppe ricorrere
ad altro che a replicare una lettera
a suo padre, mettendola dentro ad altra
che mandò a don Diego. Questa era
un miscuglio di superbia vecchia e di umiltà
nuova, pregava a un punto e comandava,
e non sapeva imporre compassione nè rispetto;
col padre poi i molti affetti, rotto
l'argine, traboccavano, e gli diceva: «per
quanto amore portava alle cinque piaghe
di Gesù e ai sette dolori della beatissima
Vergine le permettesse di condursi
ai suoi piedi per sentire le sue discolpe:
avrebbe fatto toccargli con mano
come se immune di peccato ella non era,
la fortuna avversa, o il demonio che
fosse, essercisi messo tra mezzo per
ispingere lei improvvida dentro un abisso
di guai; temeraria per la sua parte la
<span class="pagenum"><a id="Page_263"></a>[263]</span>
speranza del perdono, nondimanco volere
sentire pronunziare dalla sua bocca la
condanna; avrebbe acconsentito ad ogni
pena più fiera, rassegnata a tutto, purchè
la salvasse dalla vergogna: a questo
pensasse, che sangue suo era quello
che le scorreva dentro le vene: nè potersi
lei coprire d'infamia senza che alla
nobilissima casa d'Ayerba ne venisse
macchia non cancellabile mai.»
</p>

<p>
Don Diego o per abito di riverenza o
per bontà di animo non si accorse dei
fumi intempestivi di donna Violante, o
se pure se ne accorse non li curò, e presa
la penna stette un pezzo in forse se avesse,
o no a risponderle; al fine ci si dispose,
ed ammonì con parole succinte la sciagurata
Signora, come senza giovare a lei, e
con rovina certa di sè avrebbe porta la
lettera al Marchese suo padre; nè lo
stato di salute nel quale egli si versava
adesso avrebbe conceduto speranza di esito
profittevole; piuttostochè lettere gioverebbero
l'autorità e l'esortazioni di personaggi,
i quali per costume dal Marchese
fossero tenuti in pregio: si attenesse a
<span class="pagenum"><a id="Page_264"></a>[264]</span>
questo consiglio; e andasse persuasa, intorno
al padre suo stare persone che dei
suoi affanni si affliggevano; nè per loro
si sarebbe rimasto di fare officio, che le
tornasse in benefizio.
</p>

<p>
Dalle oneste parole di don Diego ritrasse
la Violante un cotal poco di consolazione,
e si rimproverò di non essersi mostrata
con esso lui più cortese; ruminando poi
le cose avvertite nella lettera, quantunque
parecchie le rimanessero oscure, tuttavia
deliberò attenersi ai ricordi del buon
famiglio; al quale effetto, avutane licenza
dal novello sposo, ella si fece a ricercare,
nelle persone che avevano usanza in casa
sua, quelle, che le sembrava procedessero
a lei più parziali; innanzi tratto ricorse
il suo pensiero a don Giovanni Cespedes
cappellano maggiore della cappella regia
e confidò che, dove questi avesse preso
a perorare la sua causa, ella poteva consolarsi
col detto <i>cosa ragionata per via va</i>,
pur questa speranza non ispuntò fiore, imperciocchè
il segretario di don Giovanni
veramente l'accolse con un sobbisso di
cerimonie, ma informato del fine ond'ella
<span class="pagenum"><a id="Page_265"></a>[265]</span>
veniva, prese a schermarsi allegando che
non sapeva se sua reverenza fosse uscita
di casa, andrebbe a vedere; quindi a poco
di ritorno l'accertava, che per faccende
di premura lo aveva mandato a chiamare
monsignore arcivescovo cardinale, e la
bugía gli camminava su per la faccia come
una mosca.
</p>

<p>
La Violante scese le scale della Canonica
col cuore stretto incolpando la fortuna
che proprio non ci aveva colpa, mentre
il guaio veniva dal prete, che allora
non si credeva, o s'ignorava fosse senza
viscere, mentre adesso si crede e si conosce
anco troppo; dopo scese le scale del
prete si erpicò per quelle del Giudice, e
le parve duro; molto più che avendo posta
ogni sua speranza nel prete, giudicava perduto
ogni altro passo. Certo il Vicecancelliero
Alfonso Crivella, secondo la sua indole
brusca, le favellò parole acerbe, taluna
anco di strazio, ma vista allibire la
donna come panno lavato, smise ogni
durezza, tuttavia la chiarì del misero stato
in cui adesso si ritrovava ridotto, a cagione
del suo trascorso, il Marchese; aggiunse
<span class="pagenum"><a id="Page_266"></a>[266]</span>
nutrirsi poca speranza di guarigione;
e per riparare la maggiore ruina,
forse il meglio era così, dacchè come alienato
di mente non avrebbe potuto privarla
della eredità delle sue sostanze: ormai che
il male era fatto si sarebbe ingegnato di
rattopparla alla meno trista; e siccome la
Violante piangendo protestava, che avrebbe
preferito le mille volte ramingare pel mondo
nuda, e mendica, che vivere nell'auge dell'opulenza
a costo della infelicità paterna;
egli stecchito rispose, che tutte le secchie
tirate su dal pozzo gocciolavano, e tutte
le donne commesso il peccato piangevano;
ma poi più benigno osservò, che a lei
come figliuola, e giovane, toccava dire
così, e a lui come vecchio, e pratico della
natura umana apparteneva giudicare a
modo suo; nondimanco stesse di buono
animo, che il bandolo di questa matassa
arruffata, in un modo o nell'altro lo avrebbe
saputo trovare. Nè l'uomo dabbene mise
tempo fra mezzo, facendo fondamento non
mica nella tenerezza del Marchese, e neppure
nel suo giudizio; tutt'altro, egli si
assicurava nella compita pazzia di quello,
<span class="pagenum"><a id="Page_267"></a>[267]</span>
imperciocchè in simile caso per lui si sarebbe
procurato gli ponessero il curatore,
e per simil guisa mettere in sesto le faccende.
Introdotto don Crivella al Marchese,
secondo l'uso lo salutò, e quegli duro; lo
richiese come si sentisse, e l'altro più duro
che mai; si allargò in propositi, che
conosceva per abitudine molto caldeggiati
da don Valente, e fu fiato perso; egli era
lo stesso che favellare al muro: al Vicecancelliero
pareva ormai di trovarsi a
cavallo; però non volle, nè ragionevolmente
poteva omettere il tasto della figliuola,
disse conveniente perdonarle il
fallo involontario. A tali parole, come se
per queste sole gli rimanesse l'udito, il
Marchese rispose pacato: — è morta.
</p>

<p>
— Sicuro, rispondeva l'altro, non ci ha
dubbio, ella è morta, tuttavolta mi parrebbe
più giusto ascoltare le sue discolpe
che, contraffacendo ogni <i>ius</i> così divino
come umano, condannarla senza sentirla
prima in esame.
</p>

<p>
— È morta; replicava don Valente.
</p>

<p>
— E non lo contrasto, ma anco i morti
devono comparire al giudizio, e per me
<span class="pagenum"><a id="Page_268"></a>[268]</span>
metto pegno, che se voi citaste donna
Violante, ella non si rimarrebbe dal comparirvi
dinanzi...
</p>

<p>
— Potrebbe darsi, ma ora state a
sentire un po' me, don Alfonso; e così
dicendo gli occhi del Marchese si schiarirono
come se lo intelletto li riaccendesse
della sua luce: io so troppo bene, che
la mia sciagurata figliuola non è morta
fisicamente, ma per me la tengo morta
moralmente, e voi, ed altri non meno autorevoli
di voi, bene potrete turbarmi il
cervello già abbastanza stravolto, ma farmi
mutare di proponimento voi non potrete.
Voi per giudizio universale celebrano uomo
pieno di dottrina, ed io l'ho creduto sempre
a mia posta e lo credo, ma credo altresì
che non tutta la scienza si comprenda
nei libri, così vero questo, che io conosco
a prova come voi non ci abbiate mai letto
certo ricordo, il quale insegna così: — tra
carne e ugna non sia uom che ci pugna! —
</p>

<p>
Il Vicecancelliere rimase proprio su la
botta; perse le staffe, e si sentì confuso
non pensando manco per ombra, che un
<span class="pagenum"><a id="Page_269"></a>[269]</span>
lucido intervallo avesse così alla sfuggita
illuminato la mente del Marchese, onde
mal sapendo che cosa si facesse o dicesse,
con mille riverenze ed inchini, pregando
venia se troppo si fosse inoltrato nelle
faccende di sua eccellenza, uscì.
</p>

<p>
Riferito l'esito della pratica alla Violante,
appena possiamo con parole significare
quanto fastidio l'assalisse; certo grande
l'era stato dolore udire come suo padre
fosse dello intelletto infermo, ma a cento
doppi più la trafiggeva il pensiero di saperlo
adesso in ogni parte sano, e pure
così inesorabile nell'odio contro di lei; combattuta
da tanto spasimo l'assalsero fiere
convulsioni, onde corsero per don Orazio,
che informato del caso, non si fece aspettare;
avendola rinvenuta a tale da mettere
in grave apprensione, il medico dabbene la
vegliò tutta la notte, la soccorse con cristiana
carità, nè quinci si rimosse, finchè
avendo la donna ripreso i sensi potè giudicare
passato il pericolo: innanzi di accommiatarsi
però volle sapere la causa
ond'era venuto tanto sconcerto, la quale
conosciuta, accertò la Violante, che il
<span class="pagenum"><a id="Page_270"></a>[270]</span>
Giureconsulto aveva preso un granchio;
pur troppo il marchese d'Ayerba aveva
dato nei gerundii: perchè non si sarebbe
mai indotto a credere che uomo cristiano
e padre, se bene in cervello, avesse voluto
chiudersi le orecchie per non sentire la
voce del sangue; egli, che prestava allo
infermo l'opera sua conosceva pur troppo
com'ei fosse alienato di mente; avere già
seco stesso disposto di tentare una prova
per ricondurre il Marchese al consueto
stato di salute; forse il meglio era procrastinarlo
per un altro poco tempo, adesso
volerlo anticipare per ismentire il Forense,
il quale, secondo l'indole solita dei
forensi più trista dei tre assi, altro non
sapeva che pensare al male: gli farebbe
toccare con mano se respingere da sè la
sciagurata figliuola, se ridurre una povera
creatura alla disperazione fosse lavoro da
genitori sani, ovvero da scemi.
</p>

<p>
In questo proponimento del medico ci
entrava non sappiamo in quale misura
molta bontà di animo, ed altresì molta
gara, miscuglio eterno di bene e di male
che governa le menti dei mortali.
</p>

<p>
<span class="pagenum"><a id="Page_271"></a>[271]</span>
Presi pertanto gli opportuni concerti,
il giorno dopo per tempo si fece a visitare
il Marchese confidando trovarlo sempre a
giacere, ma s'ingannò, che quegli fino
dall'alba si era condotto a vegliare il feretro:
non si rimase per questo, bensì
mutate alcune parti del disegno, si presentò
a don Valente ponendosegli allato
quanto meglio potè leggero; gli parve assopito,
epperò si mise con molta pazienza
ad aspettare, ma dopo buono spazio di
tempo avendo egli, tratto un lungo sospiro,
aperti gli occhi, Orazio gli domandò:
</p>

<p>
— Eccellenza, come si sente ella stamane?
</p>

<p>
Il Marchese lo sogguardò placido, ma
non rispose niente.
</p>

<p>
— Come abbiamo passato la notte?
</p>

<p>
Sempre silenzio; allora il Medico speculò
il polso, e approfittandosi della pacatezza
dello infermo gli pose la mano sul cuore,
e poi tentennò il capo come se il sì e il no
gli tenzonasse dentro; al fine parve deciso,
imperciocchè assettatosi di faccia al Marchese
prese a dire:
</p>

<p>
— Eccellenza, questo suo stato addolora
<span class="pagenum"><a id="Page_272"></a>[272]</span>
il Vicerè, i suoi nobili Colleghi e la
famiglia desolatissima, e bisogna finirla.....
</p>

<p>
Soprastette alquanto, poi continuò; — bisogna
finirla, dacchè non occorra causa
per continuarla... no... davvero non occorre
causa ragionevole. Io comprendo ottimamente
che la regina Giovanna (Dio abbia
in gloria l'anima sua), la regina Giovanna
ava di S. M. il Cattolico nostro re, vegliasse
il capo del re Filippo suo consorte perchè
era matta...<a class="tag" id="tag19" href="#note19">[19]</a>
</p>

<p>
Il Marchese intese il volto come persona
che ascolti con attenzione, onde il
Medico con voce alquanto più vibrata proseguiva: — sicuro,
era matta... la povera
Signora; quantunque poi nella sua follìa
occorresse connessione d'idee, conciossiachè
estimando ella che il suo marito non
fosse morto, bensì dormisse, non pativa,
gelosissima com'era, che svegliandosi gli
occhi di lui incontrassero altra faccia, eccetto
la sua. Ora, come vede, vostra Eccellenza
non è matto....
</p>

<p>
— No, la Dio mercede, io non sono
matto...
</p>

<p>
<span class="pagenum"><a id="Page_273"></a>[273]</span>
— Per lo appunto era quello che diceva
ancora io.
</p>

<p>
— Nè la sua preclarissima figliuola,
donna Violante, è morta...
</p>

<p>
— Chi afferma, chi, che la mia figliuola
non è morta?
</p>

<p>
— Lo affermo io, che la so viva...
</p>

<p>
— Non è vero...
</p>

<p>
— È verissimo, perchè io l'ho veduta.
</p>

<p>
— Già... lunga e distesa nel cataletto...
</p>

<p>
— No signore, su ritta, e parlante, e
smaniosa d'inginocchiarsi ai suoi piedi per
domandarle perdono...
</p>

<p>
— Giuro a Dio, voi mentite per la
gola!
</p>

<p>
— Giuro ai Santi che vostra Eccellenza
è... in errore; ve l'affermo viva.
</p>

<p>
— No, è morta...
</p>

<p>
— Ed io vi dico ch'è viva...
</p>

<p>
— Ma sì... ma sì ch'è morta... o non
istà ella riposta qui dentro?
</p>

<p>
— Qui dentro non ci è nulla...
</p>

<p>
E così dicendo il Medico dava una solenne
spinta al catafalco mandando candelieri,
torce, crocifisso, ghirlande, ogni
cosa sossopra; rotolò la cassa per terra,
<span class="pagenum"><a id="Page_274"></a>[274]</span>
e staccandosene il coperchio fece manifesto
come fosse vuota. Al tempo stesso
si udì fragorosamente aprire la porta di
faccia, e fuori di quella prorompere donna
Violante co' panni onde apparve vestita
l'ultima volta, che si trovò con suo padre,
e con passi concitati, le braccia supplichevoli,
la voce piangolosa precipitarsi
alle ginocchia del Marchese urlando disperatamente:
</p>

<p>
— Perdono! Perdono!
</p>

<p>
Il Marchese d'Ayerba già si era ritto
e tremava da capo alle piante; i denti
batteva e gli occhi, e ansava come persona
a cui venga mozzo il respiro, salvatico,
e trasognato agitava le mani per
grancire qualche cosa; al nuovo strepito,
all'urlo, alla vista improvvisa, a mo' di
stecchi gli si drizzarono sopra la fronte
i capelli, e dopo avere in orribile guisa
dilatate le palpebre, gli s'irrigidirono le
membra, e cascò giù come corpo morto.
</p>

<p>
E per morto lo tenne anche Orazio,
il quale smaniava quasi rampognando sè
stesso:
</p>

<p>
— Il troppo <i>amen</i> mi ha guasto la
<span class="pagenum"><a id="Page_275"></a>[275]</span>
messa... e te lo diceva l'arte, che la corda
non era da tirarsi con mano atroce... su,
don Diego, vediamo di adagiarlo sul tappeto...
mettetegli sotto il capo il guanciale.
Voi altri andate per le fasce e la catinella....
</p>

<p>
E siccome la Violante, a posta sua più
morta che viva, andava domandando:
</p>

<p>
— Ma l'avrò il suo perdono? Dovrò
perdere il padre mio senza essere perdonata?
</p>

<p>
Il Medico rispondeva:
</p>

<p>
— O signora mia, io temo forte, che
il signor Marchese in questo mondo non
aspetti più perdonare nè essere perdonato.
</p>

<p>
Il sangue spicciò vivido dalla vena,
sicchè con quello ed altri argomenti il
Marchese anco per questa volta fu restituito
alla vita, però sembrava ci volesse fare piccola
fermata; verso sera, mentre temeva
il Medico si aggravasse il male, quasi la
Natura avesse preso a compito di uccellarlo,
lo infermo migliorò tanto da giudicarlo
la dimane fuori di pericolo. Erano
duri i nostri vecchi a morire. Tuttavia
don Orazio, sia che a cotesto miglioramento
<span class="pagenum"><a id="Page_276"></a>[276]</span>
non si fidasse, o come in malo odore
intorno alle faccende della fede, procedesse
cauto per non inciampare co' preti, ordinò
si amministrassero allo infermo i sacramenti.
</p>

<p>
Pregato, andava don Alfonso Caraffa
arcivescovo di Napoli, uomo provato dalle
sventure, e per pietà riputatissimo, perocchè
quel severo suo parente Paolo IV
se lo fosse tenuto al fianco educandolo nel
timor di Dio, le quali cose però non valsero
a salvarlo dalla prigionia, nè dall'accusa,
nè dalla condanna, travolto nella
ruina dei suoi: venuto al letto dello infermo,
da prima con parole soavi lo confortò
a rassegnarsi, e a questo il Marchese
di leggieri assentiva; dipoi aggiunse,
che bisognava perdonare; e poichè l'altro
pertinace accennava di no, egli rincalzando
diceva: — pensate, signor Marchese,
che Cristo ordinava ai suoi discepoli
perdonassero non sette, nè settanta, bensì
settanta volte sette; ora voi ci ricuserete
a perdonare una volta? E come un uomo
mortale vorrà conservare odio immortale?
Rammentatevi, che fra poche ore voi vi
<span class="pagenum"><a id="Page_277"></a>[277]</span>
troverete davanti al Giudice eterno trepidante
per una parola di perdono...
</p>

<p>
— Se non mi vuole perdonare non me
ne importa niente, io non perdono....
</p>

<p>
— Non lo dite, figliuolo, cacciate via
simili consigli, che vi suggerisce il demonio...
Perdona Dio ch'è perfetto, e non
vorrete voi, uomo pieno di colpe, di cui
i peccati superano forse i minuti della
vostra vita?...
</p>

<p>
— Fo voto a Dio, voi mi oltraggiate...
</p>

<p>
— Io non vi oltraggio, bensì vi ammonisco
cristianamente, e vi raumilio...
</p>

<p>
— Non intendo essere umiliato... io...
</p>

<p>
— Aggiungete agli altri peccati anco
quello della superbia per farvi più degno
di comparire al cospetto del Demonio, che
meritò appunto per la sua superbia, di re
della luce, essere tramutato nel re delle
tenebre; chinate la dura cervice innanzi
a me...
</p>

<p>
— A voi?
</p>

<p>
— Sì, a me, che rappresento in terra il
Creatore dell'universo...
</p>

<p>
— Levatevi di qua; voi mi rappresentate
sangue di omicidi della propria moglie,
<span class="pagenum"><a id="Page_278"></a>[278]</span>
voi uscite dal ventre dove si fabbricano
i calunniatori...
</p>

<p>
— Marchese d'Ayerba, che dite voi?
</p>

<p>
— Io dico, che tu sei un avanzo di
corda, e di mannaia... — Va a pregare pel
tuo zio cardinale strozzato, o per l'altro
di Palliano decapitato...
</p>

<p>
— Il diavolo vi tenta... — Marchese,
il diavolo... e qui lo segnava divotamente,
onde l'altro vie più indracato...
</p>

<p>
— Va via... va pentiti per te... e prima
rendi alla Camera apostolica i venticinquemila
ducati che le hai rubato...<a class="tag" id="tag20" href="#note20">[20]</a>
</p>

<p>
All'atroce ingiuria il buono Arcivescovo
vacillò come persona percossa sopra la
testa, e sebbene d'indole mansueta, parve
sostenere dentro di sè una lotta per prorompere,
e forse lo faceva, se di repente
don Diego avventandosi al Marchese non
lo avesse chiuso nelle sue braccia, come
dentro una morza, e don Orazio, pigliando
lui per la veste, non lo tirava fuori della
camera; imperciocchè il Marchese colto da
impeto di frenesia, cacciati lungi da sè
lenzuolo e coperta, spingeva le gambe
ignude a terra dal letto, e con le pugna
<span class="pagenum"><a id="Page_279"></a>[279]</span>
chiuse minacciava il cardinale. Tanta era
la sua furia, così veemente l'accesso della
frenesia di costui, che fu mestieri l'aita
di parecchi servi a tenerlo fitto nel letto;
le bende squarciaronsi, il sangue scorse
a rivi, prima che, caduto in deliquio, il
Medico potesse fasciarlo da capo; quando,
indi a qualche giorno, potè articolare parola
con un filo di voce talora ripeteva a
sazietà: = no... no... non voglio perdonare; = e
tal altra; = è morta... è morta...
è morta...
</p>

<p>
E Paolo intanto, che faceva? Egli andava,
veniva, consigliava, spendeva a larga
mano moneta ricavata dalla vendita degli
ultimi arnesi di pregio rimastigli, a modo
del giocatore avventurava l'estremo scudo
sopra l'estrema carta, e poichè lo stringeva
la necessità di vincere, secondo il
solito non vinse; tutte le sorti gli mostravano
il viso dell'uomo d'arme; non gli
approdò l'espediente del forense, che confidava
nella insania del Marchese, gli riuscì
fallito l'altro del Medico, che aveva fatto
capitale sopra il ricuperato intelletto di
lui. — Quanto più metteva industria a
<span class="pagenum"><a id="Page_280"></a>[280]</span>
districare il nodo, più gli si aggruppava
fra le dita, e questa volta di filo di ferro.
</p>

<p>
La Violante lo voleva al lato, in pochi
dì la sventura l'aveva ammansita, dacchè
una prova o due di lei partoriscano maggior
frutto che i quaresimali di quanti
frati domenicani predicarono al mondo;
umile, rimessa, proprio non pareva più
quella, e quantunque la passione nell'animo
suo avesse divampato al soffio della
paura di perdere Paolo, e di tornargli incresciosa,
ora ch'ei la vedeva reietta, e
forse appunto in grazia di questa paura,
con tutte le viscere adesso lo amava.
</p>

<p>
Però mirandolo aggirarsi torbido per la
stanza, sovente lo chiamava a sè co' dolci
nomi che suggerisce amore, e lo veniva
ad ogni momento interrogando se l'amasse,
se per lei sentisse quello che per
lui sentiva ella, frequenza che, carissima
sul primo ardore, appena rimette un po'
del suo bollimento tu provi mortalmente
uggiosa, e fa fuggire a tiro di ale amore
di là donde egli saria partito di passo e
tardo; lo supplicava le sedesse al fianco,
lo blandiva, le chiome gli componeva, lo
<span class="pagenum"><a id="Page_281"></a>[281]</span>
baciava, ed egli si lasciava fare, ed anco
le corrispondeva, però che il cuore umano
per salvatico che sia bisogna che alla carezza
di donna amante acconsenta, ma
intanto che Paolo con gli atti sta allato
alla sua consorte, col pensiero vaga lontano
da lei, e considera i fieri casi, che
lo premono, e più da vicino lo tribola la
stretta del non sapere come tirarsi innanzi
domani, imperciocchè Ciriaco non meno
confuso di lui gli avesse detto non avanzargli
più nè anco uno scudo: mentre così
internamente si rode, la mano candidissima
della donna dalle chiome scendendo
gli si posa sopra la guancia, e nel passaggio
gli sfolgora gli occhi con un baleno
di luce; egli allora spinto da subito moto
gliel'acciuffa e cova con ardente sguardo
le anella, che molte, e preziose ne ornavano
le dita. Il bisogno fa l'uomo ladro,
ed egli, che in onta ai sofismi della sua
coscienza era stato ladro anco senza bisogno,
sentiva ribollirsi dentro il sangue,
sicchè stava lì lì per darle l'arraffata,
quando la Violante inuzzolita da cotesto
atto, che suppose vezzo, favellò:
</p>

<p>
<span class="pagenum"><a id="Page_282"></a>[282]</span>
— O Paolo, con questa mano io ti detti
il mio cuore...
</p>

<p>
Paolo rabbrividì come se fosse stato
colto col furto addosso, e per nascondere
il suo turbamento, altro non seppe che
baciarle la mano quattro volte e sei, onde
Violante vie più commossa:
</p>

<p>
— Stringila, Paolo mio, stringila come
testimonio di fede, che non ti verrà mai
meno: possa io dire sempre così della tua!
Se le cose e le persone noi teniamo care
alla stregua di quello che ci costano, io
comincio, cuore mio, a costarti molto, e
pur troppo lo comprendo, sai? — E tu
pure, Paolo, e sallo Dio, tu pure mi costi. —
</p>

<p>
E l'altro incapace a dare risposta che
gli paresse buona, baciava e ribaciava la
mano, per lo che la donna uscì fuori con
queste altre parole:
</p>

<p>
— E' vi fu, e non ha molto tempo,
un'ora in cui non ti bastò baciare la mano,
ed io te ne feci rimprovero, dovrei adesso
adirarmi teco perchè ti basta?
</p>

<p>
— No, Violante, no, ma sarebbe da ingrati
disprezzare la chiave dopo che vi
<span class="pagenum"><a id="Page_283"></a>[283]</span>
aperse la porta del palazzo; — e sì parlando
l'abbracciò, e dopo averla baciata
su la bocca, allegando certe sue scuse,
toglieva commiato da lei; caso mai tardasse
durante la notte, non istesse in pensiero,
che doveva trattenersi a lungo con
persona amica, la quale all'alba si partiva
per Roma. Niente di questo era vero,
ma in quel momento non si sentiva forte
da dominare la burrasca scatenatagli dal
diavolo nell'anima eccettochè fuggendo;
Ciriaco, senza aspettare invito, gli tenne
dietro secondo il solito. Chiuso in sè, senza
dire parola, di tratto in tratto bifonchiando,
Paolo si dilungò pel lido del mare,
non avvertendo l'ora, nè la stagione. Arrestandosi
allo improvviso, come se in cotesto
punto risensasse, a voce alta esclamò:
</p>

<p>
— Dove sono?
</p>

<p>
E Ciriaco fedele rispose:
</p>

<p>
— Egli è un bel pezzo, che camminate
su e giù come un cane, che abbia preso
il fungo di levante; vedete; ci troviamo
a Chiaia; e fo conto che se non sonò la
mezzanotte, poco più abbia a stare.
</p>

<p>
— Torniamcene a casa Ciriaco; dammi
<span class="pagenum"><a id="Page_284"></a>[284]</span>
braccio; ma sai, che ci siamo messi in
tale selceto, donde mi parrebbe miracolo
cavarne le gambe a salvamento?
</p>

<p>
— Pare anco a me, che abbiamo fatto
un buco nell'acqua...
</p>

<p>
— Capisco che le sono faccende, che
col tempo si accomodano, ma per ora arrovello
a trovare una via per uscire di
angustie: danari...?
</p>

<p>
— Nè anco un ducato...
</p>

<p>
— Gioie...?
</p>

<p>
— Quelle che vi procureranno i figliuoli
quando ne avrete...
</p>

<p>
— Tu che mi amasti sempre come fratello,
Ciriaco, ora stillati il cervello, e
consigliami un po', che pesci io mi abbia
a pigliare?
</p>

<p>
— Caro signor Paolo, che io vi ami
come fratello e più, la è cosa, che si trova
anco su i boccali di Montelupo, ma non
mi sento al caso di consigliarvi: tuttavia,
parlando secondo il cuore, non secondo il
giudizio, mi sembra che qui a Napoli vi
bisogni stare, perchè <i>in primis</i> a Roma
con Sisto V non tira vento per le nostre
vele; e persone per salutarci non ci desiderano,
<span class="pagenum"><a id="Page_285"></a>[285]</span>
e amministratori per renderci
conto delle nostre sostanze non ci temono:
qui, cotesto indemoniato di Marchese dovrà
alfine dare la capata; la batterà fra mesi;
forse tra settimane; ed una volta ito agli
alberelli noi entriamo in possesso dei suoi
beni: alla signora Violante, povera donna,
che va intabaccata di voi come gatti in
fregola, daremo ad intendere, che i pennati<a class="tag" id="tag21" href="#note21">[21]</a>
volano, e co' panni nuovi rifaremo
le stanghe, procurando, se ci è verso, di
scampare quel maledetto nodo scorsoio,
che non mi esce mai dalla fantasia...
</p>

<p>
— E dálli con questo nodo scorsoio!
Per guarirti della paura del capestro meriteresti
che ti tagliassero la testa stanotte;
come in premio di questo bel sermone
meriteresti ch'io ti cacciassi capo fitto in
mare; non ricordi che mentre il grano
cresce l'asino muore?... Tu pure soventi
volte lo hai rammentato a me?
</p>

<p>
— È vero; ma che volete? non rovesciate
<span class="pagenum"><a id="Page_286"></a>[286]</span>
la colpa addosso a me; ciò accade
perchè proprio il mal panno non offre cimosa.
Io mi sarei tagliato la mano, prima
che chiudere di testa mia la porta del palazzo
del Marchese, ma non so disobbedirvi;
me lo diceva il cuore, che noi
andavamo a metterci a sedere sopra i
cavicchi con quei diavolii di finti ammazzamenti
e andirivieni su e giù per la via...
</p>

<p>
— Taci se non sai dirmi altro, danno
fatto guado chiuso, e qui voglionci scudi
non guai...
</p>

<p>
— Se col mio cuore si potesse battere
moneta, io vi direi pigliatevelo e conciatevelo;
se la mia pelle fosse di ermellino,
possa morire senza sacramenti se io non
mi scorticherei per voi.
</p>

<p>
— Se almeno fossimo al tempo in cui
il diavolo comprava le anime!
</p>

<p>
— Lasciamo stare questi tasti, Paolo,
che non sappiamo come nè quando ci toccherà
a morire; le disgrazie, diceva il venditore
di orvietano, stanno sempre apparecchiate
come le tavole degli osti; non
ischerzate co' santi...
</p>

<p>
— E chi rammenta santi? Mi sembra
<span class="pagenum"><a id="Page_287"></a>[287]</span>
avere discorso del diavolo; pure sta quieto,
Ciriaco, tante sono le anime le quali si
danno <i>gratis</i> al diavolo, che questi ormai
non sa più dove ficcarle, ed io so di buon
luogo, che ei pensa aprirne canova a
rinvilìo. Se non mi capita meglio torneremo
a Roma...
</p>

<p>
— Dio ci scampi e liberi, ora che il vento
schianta gli alberi saranno risparmiate le
foglie? Vedete non ha potuto reggere il
Mangone, il quale, dái dái, ebbe a trovarsi
alla delizia di sentirsi attanagliato,
arrotato, e per ultimo mazzolato qui in
Mercato...
</p>

<p>
— Storie vecchie, Ciriaco; da cotesto
casaccio in poi è già trascorso un anno,
e intanto è sorto Marco Sciarra nello
Abruzzo, e seco va il fratello Luca che
vale oro quanto pesa; nè papa Sisto con
le sue bravate, nè questo don Giovanni
di Zunica, comecchè d'accordo con Roma,
la possono sgarare con esso loro, e bada,
che li protegge a spada tratta il signore
Alfonso Piccolomini da Venezia: insomma
sembra a me, che ci avanzi stoppa per
filare, e tu avresti a sapere che chi ha
<span class="pagenum"><a id="Page_288"></a>[288]</span>
paura che le passere becchino non semina
mai panico...
</p>

<p>
Mentre così, per divertire tetri presentimenti,
alternano costoro colloqui in apparenza
giocondi, ecco nella via Toledo
comparire da lontano il chiarore di torce
a vento. Chi sia che va a cotesta ora così?
Certo qualche gran signore ha da essere;
forse egli uscirà da festino, da nozze, o
da battesimo: Paolo e Ciriaco per istinto
di bandito, o per usanza vecchia si addopano
al cantone, gli occhi tutti intesi, e
gli orecchi; mano a mano che si accostava
il lume essi videro un fiero barone di
vesti sfarzoso, e di ordini cavallereschi, e
di gioie, con infinito sussiego seduto dentro
una lettiga parata di damasco bianco;
lo precedevano di alcuni passi due staffieri,
che portavano le torce, e due altri
di forme da Morgante sostenevano la lettiga;
tutti erano abbigliati ad una livrea
celeste e argento. Appena Paolo se li vide
venire da presso si volse a Ciriaco, e
gli disse sommesso:
</p>

<p>
— Mira! il diavolo protegge i suoi devoti,
Dio fece trovare al patriarca Abramo
<span class="pagenum"><a id="Page_289"></a>[289]</span>
un becco con le corna, a noi il diavolo
mette innanzi un patrizio co' tosoni.... ti
basta l'animo di dare dentro...?
</p>

<p>
— Magari!
</p>

<p>
— Che armi ti trovi addosso?
</p>

<p>
— Il coltello. Non basta?
</p>

<p>
— E' non ci ha da scialare; pure buttati
addosso agli staffieri che portano le torce;
agli altri penso io, e bada a spegnere subito
le torce; caso mai ci dilungassimo
l'uno dall'altro, nel buio ci riuniremo al
grido di...
</p>

<p>
— Maria.
</p>

<p>
— Perchè Maria? Piuttosto Tuda...
</p>

<p>
— No... Maria.
</p>

<p>
— Ebbene, Maria, come vuoi...
</p>

<p>
Maria e Tuda per ambedue costoro nomi
fatali. — Poi ultimo avvertimento, che
ormai il tempo non concedeva lunghe parole,
per parte di Paolo fu:
</p>

<p>
— Tu spoglia i servi, io il gentiluomo...
</p>

<p>
— Ammazza l'orso e poi vendi la pelle,
che dal fare al dire ci è che ire, disse
Ciriaco; poi tratto il coltello gridò: su, addosso...
</p>

<p>
— Addosso...
</p>

<p>
<span class="pagenum"><a id="Page_290"></a>[290]</span>
— Signore vi raccomando l'anima mia!
strillò un povero staffiere investito da Ciriaco
con una coltellata nel cuore; cotesto
misero si struggeva di voglia di tornare
a casa per rivedere la moglie, la quale
pure ieri gli aveva partorito il primo figliuolo,
sicchè anco a costo di rilevarne
dal padrone una carta di male parole,
e forse qualche tristo fatto, allungava il
passo, quasi intendesse vincere il palio;
quando per avere precorso troppo gli toccava
a fermarsi, od a tornare indietro,
sudava acqua e sangue: ed ora dopo essersi
accartocciato sulle selci della via
come foglia esposta all'ardore del fuoco
dà parecchi tratti, mano a mano più languidi,
e con un soffio fumoso cessa sospirando:
</p>

<p>
— Maria!...
</p>

<p>
Cotesto era il nome della moglie, che
lo aspettava; quello del figliuolo non potè
profferire o perchè gliene mancasse la balía,
o perchè non glielo avesse anco imposto
al battesimo.
</p>

<p>
Paolo, brandita appena la spada, vide i
due seggettieri scappare vilissimamente
<span class="pagenum"><a id="Page_291"></a>[291]</span>
abbandonando il padrone, il quale sguizzò
fuori con singolare prestezza, e tratto a
sua posta la spada, si mise su la parata:
qui cominciò un duello nelle regole, ora
schiarito dalle torce, ed ora, pel subito
eclissarsi di quelle, sepolto nel buio; nè
stette guari, che gli schermidori conobbero
l'un l'altro nella pratica delle armi spertissimo;
onde presero a combattersi con
molto riguardo; certo lo svantaggio pendeva
dalla parte dello assalito, però che
la sua spada cinta al fianco per pompa,
di lunghezza e di costola non sopportasse
paragone con l'altra, molto più che veniva
trattata da mano di ferro; cosicchè tra per
questo difetto della spada e la sorpresa
dell'animo, il cavaliere stava su le parate
come persona, che si chiamerebbe arcicontenta
a cavarsi d'impiccio. Dal lato
di Paolo s'instava con furia premendogli
finirla, ma appunto per questa furia s'impigliava
non ritirando dalla sua superiorità
tutto il profitto che avrebbe potuto; il
gioco procedeva netto, chè non ci era
luogo a finte, o a botte arrischiate per
tema di smarrire il ferro, e trovarsi poi
<span class="pagenum"><a id="Page_292"></a>[292]</span>
quando uomo se l'aspettava meno una
stoccata nel mezzo del petto. Deve dirsi
a onore del cavaliere assalito, che sebbene
non sapesse rendersi capace dello
assalto inopinato, non gli parendo avere
nimicizia con veruno, e non potendo in
mille apporsi per trovare la causa che moveva
l'assalitore, tuttavia egli, mirando il
suo avversario solo, non volle interrogarlo
per chiarire se lo avesse tolto in iscambio;
molto meno chiamare per aiuto; proprio
da <i>idalgo</i> a tre peli: però nonostante simili
acutezze di puntiglio, che soglionsi
appellare <i>cavalleresche</i>, e se si qualificassero
<i>bestiali</i>, non sembra che ne potesse
impermalire la gente, lo assalito dava indietro
per levarsi vie via di misura; e non
gli valse, che qualche sdrucio nel braccio
e nella coscia lo ebbe a patire; così
di passo in passo si trovò con le spalle
alla porta di un palazzo, e ormai lontano
dal luogo dove ardevano le torce. Ora o
che tratti allo strepito dell'armi avessero
aperto l'uscio per di dentro, o per inavvertenza
fosso rimasto socchiuso, la imposta
cesse; però il cavaliere accortosi,
<span class="pagenum"><a id="Page_293"></a>[293]</span>
in meno che non balena, del destro il
quale gli porgeva la fortuna, entrato nello
androne, buttò via la spada e, con quanto
gli avanzava forza nelle mani, sbatacchiò
la porta in faccia a Paolo. Costui non
era uomo da perdere tempo in querele;
appena nelle strette prorompeva in una
imprecazione, e via; si ritrasse dunque con
celeri passi chiamando ad alta voce <i>Maria</i>,
sebbene non si potesse dar pace come
Ciriaco, a seconda del comando, avesse
trascurato di spegnere le torce; ma presto
gli tremò il cuore, quando intese con flebile
voce rispondersi: <i>Maria</i>: precipitati i
passi, ecco, spariti bussola e staffieri,
mira giacersi in terra un morto e un moribondo:
questi Ciriaco.
</p>

<p>
Il caso era avvenuto nel modo che
dirò: mentre Ciriaco attendeva a cavare
il coltello dal petto allo staffiere, che dopo
averci penetrato fino al manico si trovò
preso tra le costole, l'altro staffiere pronto
ed audace, accostatosegli di fianco gli
spinse con ambe le mani la torcia a vento
dentro la faccia pigliando di mira l'occhio
sinistro. Terribile l'urto e la ferita,
<span class="pagenum"><a id="Page_294"></a>[294]</span>
la quale subito si fece oltre ogni immaginativa
spasimosa a cagione del bitume
ardente rimasto ingrommato intorno alla
tempia e alla gota; mugliando peggio di
uomo messo al tormento, Ciriaco lasciò
cadersi di mano il coltello aggirandosi
sopra di sè come cane che si morda la
coda; e lo staffiere, che lo mirò concio
a quel modo, raccolse il pugnale, e così
in fretta in fretta gli appiccò un paio di
coltellate nella pancia da farci passare
l'anima in carrozza. Ciriaco cadde a sua
posta esclamando, Maria, e lo staffiere
corso dietro ai portantini li ricondusse sul
posto a pigliare la seggetta, nè udendo
poi chiamare per aiuto o rumore di ferro,
riputò, che il padrone si fosse riparato
correndo a casa; per la quale cosa non
volendosi trovare alle peste con la Corte,
che era tale prunaio allora, nè troppo se
ne differenzia adesso, che chi ci entra non
ci esce senza lasciarci almanco qualche
bioccolo di lana, insieme ai compagni pigliò
il puleggio.
</p>

<p>
Alla voce di Maria Ciriaco risensa,
che ormai il suo spirito cominciava a vaneggiare,
<span class="pagenum"><a id="Page_295"></a>[295]</span>
e vinto dallo spasimo della morte
vicina, con debile voce chiamato a sè Paolo
così gli disse:
</p>

<p>
— Signor Paolo, bisogna che cessiamo
di fare cammino insieme; chinatevi, che
la lena mi manca, e se la vita per isbaglio
prende qualcheduno dei fori, che mi hanno
aperto più del bisogno, temo che non
potrò raccomandarvi quanto importa che
operiate.
</p>

<p>
— Sta di buon animo, ti caricherò su
le spalle, e a casa ti medicheremo per
modo, che tornerai saldo meglio di prima.
</p>

<p>
— No, Paolo, non ci perdiamo dietro
alle farfalle: codesto che voi dite non può
effettuarsi, primo perchè sarebbe tempo
perso; secondo perchè tanto sangue mi
sgorga, che non lo potendo rattenere,
lascerebbe la traccia sopra la via; terzo,
se v'imbatteste nella Corte mentre me non
aiutate in nulla, voi perdereste senza pro;
quarto, quando non morissi, come sento
che fra pochi minuti morirò, la qualità
di taluna delle mie ferite ci servirebbe
di spia; altre ragioni ho in serbo, e ve
le potrei esporre, ma nella mia condizione
<span class="pagenum"><a id="Page_296"></a>[296]</span>
di moribondo chiedo in grazia di
passarmene.
</p>

<p>
— Se la morte fosse cosa, io la vorrei
strozzare...
</p>

<p>
— E se si potesse io vi darei una mano;
ma la morte non è cosa, quantunque
disfaccia tutte le cose, però bisogna sopportarla
in santa pace. Alle faccende dell'anima
ho rimediato alla meglio da me
stesso, ma non credo avere mosso troppi
passi verso Maria, piuttosto confido, che
Maria potrà farne troppo più verso me,
e così sia. Ora pestate su la torcia e
spegnetela, dacchè quanto vi consiglierò
adesso, al chiaro non si potrebbe compire...
e... e credo difficilmente si compirà
anco al buio... Bene: qui, più vicino,
qui, se fra due minuti sarò morto... se
no vivo, pigliate il coltello, e tagliatemi
netto la testa, che porterete con voi;
domani trovando il mio tronco decollato
non potranno riconoscerlo... ci avevate
pensato?
</p>

<p>
— Ci ho pensato...
</p>

<p>
Passarono alcuni secondi, e si saria
creduto che la notte a cagione della maligna
<span class="pagenum"><a id="Page_297"></a>[297]</span>
virtù di queste parole di Paolo: ci
ho pensato, si fosse fatta più buia.
</p>

<p>
— Ci avevate pensato! riprese Ciriaco;
va bene: spogliatemi la livrea, e dentro
a lei avvolterete la mia testa... a questo
avevate pensato?
</p>

<p>
Paolo non rispose: quel cuore di ferro,
comprese che al suo primo: <i>ci ho pensato</i>,
non che altri, il diavolo doveva avere fatto
la pelle di oca: e l'altro proseguiva:
</p>

<p>
— Avvertite a cavarmi anco la camicia,
perchè Maria ci aveva trapunto in
cifra il mio nome, e questa marca potrebbe
dare indizio al bargello, e metterlo sopra
le vostre traccie... a questo avevate pensato?
</p>

<p>
Silenzio, e tenebre: Ciriaco, ripreso fiato,
con un filo di voce continuò:
</p>

<p>
— Tagliandomi il capo, badate non
vi caschi l'abitino: se lo lasciaste per terra,
guai! che dentro, oltre l'orazione alla Madonna
della Neve e l'altra per san Niccola,
ci si hanno a trovare due anelli, uno col
mio nome, e l'altro col suo... di Maria...
e questo voi non potevate avere pensato...
</p>

<p>
E ormai quasi con parole indistinte aggiunse:
</p>

<p>
<span class="pagenum"><a id="Page_298"></a>[298]</span>
— Nella cantina del palazzo, sotto
alla botte grande, voi troverete bella e
scavata una fossa; — ed io ce la zappai
nel presagio di nasconderci la roba... lì
seppellite il capo del vostro Ciriaco, del
vostro fratello, che tanto vi volle bene, e
al quale voi non ne voleste punto... punto.
</p>

<p>
Due ore dopo la mezzanotte, Paolo, diligentemente
azzimato, tutto odoroso d'acqua
di fiore d'arancio, e lieto come la
Violante non l'aveva visto mai, entrò
nella camera di lei che lo attendeva senza
trovare posa sopra le piume; accostatosi
al letto egli si recò sul braccio manco
il bel capo della sua donna, che l'ansietà
aveva colorito oltre il consueto; e più lo
rendeva mirabile il volume dei capelli nerissimi
sciolti per le spalle e pel seno che
palpitava di ardore ormai dalla religione
fatto sacro. Anco ai giorni che in cielo
regnava Giove, lo Imeneo, dio decente e
sviscerato a spada tratta delle cose condotte
in regola, avrebbe coperto con le sue
ali il seguito di cotesto incontro nuziale,
onde quanto non ne corre maggiore l'obbligo
a noi presso cui il matrimonio, dopo
<span class="pagenum"><a id="Page_299"></a>[299]</span>
di essersi sentito venerare per santo, e
mêzzo fino alla camicia di acqua benedetta,
venne assunto al fastigio di uno dei sette
sacramenti della Chiesa cattolica. Però dinanzi
alla cortina abbassata del letto noi
inchiniamo verecondi la testa; solo diciamo,
che donna Violante, rapita di sentirsi così
stupendamente fuori del presagio ed oltre
ogni aspettativa amata, dimentica dei mali
presenti, improvvida dei futuri, s'inebriò
di amori.
</p>

<p>
La mattina fu trovato un cadavere senza
capo, e ignudo; per un'ora, se ne fece
un gran dire; dopo due meno; a mezzo
giorno non se ne parlava più; lavata e
spazzata la strada, la gente prese a passarci
secondo il solito, chi traeva per curiosità
a mirare il luogo dov'era accaduto
il fatto, ci trovava per lo appunto sopra
una fruttaiola, che vendeva ciliege ai fanciulli;
uno dei quali credendo che ne fosse
cascata una, si chinò a raccattarla, e se
la cacciò in bocca per tema gli fosse contrastata
dai compagni, ma subito dopo
facendo greppo la sputò come cosa abominevole;
i fanciulli accortisi dello sbaglio
<span class="pagenum"><a id="Page_300"></a>[300]</span>
gli dettero la baia con urli, e con
fischi, a cui per via di perorazione aggiunsero
anco qualche sassata; il ghiotto
garzone aveva scambiato per una ciliegia
un brandello di carne del povero Ciriaco.
</p>
</div>

<div class="chapter">
<p>
<span class="pagenum"><a id="Page_306"></a>[306]</span>
</p>

<h2><a id="capIX"></a>
CAPITOLO IX.<br />

<span class="small">Il Cardinale.</span>
</h2>

<p>
Finchè ebbero speranza di ridurlo a
granaio, a taverna, o in uso altro più vile,
lo tennero sodo più che grappa impiombata;
quando poi furono intimati in virtù
della legge <i>ne urbs ruinis deturpetur</i> a reggerlo
co' puntelli, gli ebrei, che ci avevano
prestato su danari ad ipoteca, consegnarono
il palazzo dei Pelliccioni in mano degli
Edili, i quali, per evitare che diventasse
una macía, secondo il buon giudizio, che
governa ordinariamente i partiti municipali
di tutto il mondo, lo trasmisero nelle
mani della Distruzione.
</p>

<p>
I dominatori, che sanno l'arte, gli oppressori
genuini non entrano di straforo
nei paesi a mo' delle volpi nei vigneti per
piluccare i grappoli, bensì di coloni per
pestarli dentro ai tini; di fatti i capitani
stranieri quando s'immisero nelle città italiche
<span class="pagenum"><a id="Page_307"></a>[307]</span>
portarono la lancia in resta ferma sopra
la coscia; adesso quando vi s'insinuano,
adoperano altresì la lancia, ma quella con
la quale <i>giostrò Giuda</i><a class="tag" id="tag22" href="#note22">[22]</a>; onde i primi violentando
solo i corpi poterono esserne cacciati,
i secondi corrompendo le anime non
poterono, o tardi, o male.
</p>

<p>
La Distruzione poi prese possesso del palazzo
Pelliccioni in modo conveniente alla
maestà sua; calcando col piè grave la gradinata
del palazzo ne ruppe gli scalini, coi
gomiti scantonò i pilastri della porta, ed,
appena introdotta, di una capata sfonda il
soffitto dello androne: quivi gli alunni di
Giulio Romano avevano molto maestrevolmente
dipinto la battaglia dei Titani contro
Giove: adesso di cotesti formidabili figliuoli
della terra tu non miravi altro che
un mucchio di gambe tronche e di piedi,
nè Giove era intero, bensì scemo della testa,
e il suo folgore privo di saetta ciondolava
come il cordone umbellicale di qualche
altra divinità piovuta di fresco dal
<span class="pagenum"><a id="Page_308"></a>[308]</span>
cielo. Il Byron, preso dagli azzurri sereni
dello empireo di oriente, afferma lassù, in
fondo in fondo di quelli contemplarsi Dio,
ed anco nel cielo dello androne dei Pelliccioni,
finchè rimase intero, fece il Saturnio
temuta mostra di sè; ma adesso che
la Distruzione lo aveva sfondato, se ci addentravi
lo sguardo, vedevi una tela di
ragnatelo ordita per chiappare le mosche:
anco i Numi stanno in potestà della Distruzione.
</p>

<p>
Per quanto fossero ampie le camere, e
le sale, la fiera Ospite non aveva trovato
luogo capace per sè; onde dopo avere spaccato
i muri si arrampicava sul tetto; il palazzo
vinto dall'immane peso per molte
crepe pareva ridere nella guisa, che il gladiatore
ferito a morte nel diaframma rideva.
Seduta sul letto come re sul trono la Distruzione
avendoci incontrati altri Dii dette
subito mano a manometterli non solo, ma
altresì a norma della ragione di stato renderli
contennendi e vili; chè a Marte tolse
via il naso e la spada; a Venere troncò la
mano, che pittori e scultori effigiano distesa
a parare la sua nudità; nè su questo
<span class="pagenum"><a id="Page_309"></a>[309]</span>
si poteva in coscienza dare torto alla Distruzione;
però che o importava alla buona
morale velare parte del corpo di Venere,
e allora a che ipocrisia sì fatta dopo averla
scolpita o dipinta come uscì fuori dal mare?
Cotesta mano, in cotesto luogo, pareva
messa proprio con la intenzione medesima
con la quale sopra i crocicchi drizzano i cartelli;
cioè per insegnare la strada e:
</p>

<div class="poem">
<p>
Mi mostrano la via, che al ciel conduce,
</p>
</div>

<p>
disse messer Francesco Petrarca canonico
di Padova, ma lo disse del cuore non già
degli occhi di madonna Laura, non della
mano, la quale, secondo quello ch'ei ci
vuole dare ad intendere, non gl'insegnò
mai nulla — quindi, o velisi la Venere come
quella di Coo o la si lasci ignuda schietta
come l'altra di Gnido. La Venere di Firenze
è Venere da Gesuiti<a class="tag" id="tag23" href="#note23">[23]</a>.
</p>

<p>
La Distruzione insediata sul trono scelse
i suoi ministri, e secondo il costume dei
re tristi, li scavò peggio di lei; primo di
<span class="pagenum"><a id="Page_310"></a>[310]</span>
tutti il fuoco, il quale per darle saggio
della propria abilità arrovellandosi su i
travi, i travicelli, le porte, e le imposte
gl'incenerì mezzo regno; per la quale cosa
la Distruzione, ammirandone i forti partiti,
e lodandone lo zelo, lo mise in riserba per
servirsene al bisogno: poi venne la volta
dell'acqua, che non osservando regola nè
misura si rovesciò a diluvi sul tetto, mandando
giù sopra i passeggeri una benedizione
mista di tegoli, e di embrici; entrata
in casa non rinvenne via più spedita per
uscirne, che le crepe antiche, e allora non
parve più ridere, ma piangere; dopo Democrito,
Eraclito; quantunque non manchino
autori degni di fede, i quali ci affermino,
che in antico Eraclito e Democrito non
fossero già due filosofi sì bene uno solo;
e questo credo ancora io. Non potendo
adoperare quotidianamente un ministro del
continuo lagrimoso, fu provata l'aria; e
l'aria al cimento rinvennero, se non più
dannosa, più molesta di tutti; imperciocchè
ora sibilasse come se miriadi di boa andassero
in volta, ed ora guaisse a mo' di
centomila anime dannate che si fossero
<span class="pagenum"><a id="Page_311"></a>[311]</span>
data la posta là dentro, ora con terribile
rombo annunziava imminente il finimondo,
ed ora modulava un gemito come di amante,
rimescolato dal soverchio affetto; e la
Distruzione ora accorreva tutta impaurita,
ora afflitta e non trovava mai nulla; che
vento erano le minaccie, e vento i sospiri;
altri ministri di polso non si presentarono
a reggere; e' fu mestieri servirsi
di questi alternando l'uno con l'altro, come
costumavano in Francia ai tempi di Luigi
Filippo, e come costumano in Italia ai
tempi nostri; se potevano mettersi insieme,
se ne sarebbe composto un lievito eccellente
per formare tutti i ministeri del
mondo, ma non si potè fare.
</p>

<p>
Ognuno di loro tirò su sempre secondo
il solito l'acqua al suo mulino; di topi un
nugolo, che primi a entrare, si mostrano
anco primi disposti a uscire solo che fiutino
alla lontana la schiaccia; modello
vero del perfetto cortigiano sempre inteso
a rodere, sia di notte come di giorno, berretti
frigi, o bende imperiali, l'oro del
tempio di Efeso, o i calzari di Diogene:
e con essi i tarli, stampa di amore senza
<span class="pagenum"><a id="Page_312"></a>[312]</span>
pari come quello che si addentra fin là
dove altri non può arrivare; vennero i biacchi
a insegnare come si conservi la dignità
nella reggia, e nei parlamenti, i rospi e
le vipere ci portarono l'arte di comporre i
giornali, gli scarafaggi, e i lumbrichi spontanei
o invitati ci si recarono a dare lezioni
di diritto costituzionale, i gatti furono
professori di generosità, i corvi cappellani.
La vetriola e l'edera in compagnia di altre
sorelle parasite si offersero a fare ufficio
di poeta di Corte adombrando gli spacchi
e le latrine; e col verde bugiardo non pure
ascondere ogni più sozza cosa, ma dare
ad intendere alla lontana, che fosse incoronata
di alloro.
</p>

<p>
Allo improvviso, e mentre ormai la Distruzione
reputandosi donna e madonna non
sospettava di guai, ecco irrompere dentro
il palazzo una frotta di architetti, muratori,
manovali, operai di ogni maniera, di
ogni ragione artisti, e ciascheduno armato
dei suoi arnesi, sopra di lei avventarsi con
assalti riuniti, contro i quali non valse
pertinacia di difesa, o maligno volere; molto
più che un giovane biondo e bello al pari
<span class="pagenum"><a id="Page_313"></a>[313]</span>
di Apollo di Belvedere lì compariva sovente
con lo incesso di cotesto Dio, che saetta il
Pitone, e sembrava accendere co' raggi della
sua anima gl'intelletti degli uomini, di cui
la opera allora ferveva per trasformare in
sede di magnificenza, di giocondità e di
piacere l'albergo che fu poco anzi di miseria,
di tristezza e di dolore.
</p>

<p>
Questo giovane era Paolo, e come in
tratto così breve di tempo avesse potuto
mutare la sua condizione di mendico in
ricco io ve lo dirò senza viluppi, che di
colpi di scena non abbisogna il racconto,
e poi noi altri Italiani siamo di quelli che
desideriamo mettere ogni cosa al suo posto,
e fare che il dieci venga subito dopo
il nove; almeno una volta era così.
</p>

<p>
Voi pertanto ricordate, che Paolo sorpreso
nella caverna da Ciriaco, vergognando
di comparire ladro al cospetto del
suo compagno bandito, prese delle gioie
arrapinate quelle che potè; gli argenti furono
relitti tutti: certo i tesori di Montecristo
non erano sepolti là dentro, ma il
trofeo del ladroneggio costà superava troppo
in valsente quanto n'era stato rimosso.
<span class="pagenum"><a id="Page_314"></a>[314]</span>
Quando Paolo con la famiglia ripigliò la
via di Roma, due fini si era proposto, il
primo dei quali certo o poco dubbio, incertissimo
il secondo; gli pareva facile ripescare
gli antichi compagni, e aggiungendovene
parecchi dei nuovi ricomporre
la sua banda per rompere le strade, e condurre
altre non meno onorate imprese;
gli riusciva più arduo credere che i suoi
compagni si fossero astenuti da pellegrinare
fino alla caverna per rovistarla ed appropriarsi
quanto era rimasto lassù; tuttavia
volle tentare; però fatta sosta alla famosa
osteria della Ferrata, si diede a conoscere
dall'oste pressochè spiantato per falta di
avventori, di salute mal fermo, e quasi
losco dal tanto piangere che aveva fatto
la sua figliuola Maria; accolto a braccia
aperte sul subito come conoscenza antica,
e consolatore delle presenti miserie, crebbe
di corto nella svisceratezza dell'oste, avendogli
rifiorito le languide speranze con
promessa di migliorare in un modo o nell'altro
le sue condizioni. Interrogato l'oste
da Paolo, insieme ad altre cose, se qualcheduno
dei compagni fosse a sorte comparso
<span class="pagenum"><a id="Page_315"></a>[315]</span>
da codeste parti ebbe a risposta, che
non ci si era visto persona, però preso
maggiore coraggio gli disse, che pel dì veniente
procurasse avere sei muli od otto,
e provvedesse zappe: se si sentisse in
forze di accompagnarlo insieme con Renzo
fino alla caverna ben per lui; se no, sarebbero
iti egli e Renzo; nè per questo avrebbe
avuto parte minore delle robe, che egli viveva
quasi sicuro di ritrovare.
</p>

<p>
Supremo scongiuro per l'uomo fu sempre
il guadagno; pensate poi se lo stringa
il bisogno; in mal termine si trovava l'oste,
ma fosse stato peggio, sarebbe ito col
materasso dietro; però vuolsi confessare
che alla cupidità si aggiungeva come in
embrione il pio desiderio di recitare un
po' di <i>De profundis</i> proprio sopra la fossa
dove riposava sepolta la povera Maria; e
devo confessare altresì, che mano a mano
saliva, questo desiderio pigliava colore,
sicchè, quando furono vicini alla caverna,
l'amore della figliuola bilanciava l'amore
dello acquisto, o poco gli rimaneva di
sotto: entrato poi nella caverna e indicatogli
il luogo dove giaceva la sua creatura,
<span class="pagenum"><a id="Page_316"></a>[316]</span>
si gittò giù di sfascio, rompendo
in dolorosi omei da movere a pietà, non
che altro, i tronchi e i sassi, e con le braccia
aperte pure tentava di abbracciare il
terreno. Paolo lasciò sboglientarlo, che
forse ci aveva il suo conto, e parve fosse
per lo appunto così, imperciocchè presto
presto si dette a zappare in certi luoghi
a lui noti, dove trasse fuori due forzieretti,
che si ripose in tasca. Mentr'egli operava
ciò, allegando non so quale pretesto, aveva
mandato Renzo fuori della spelonca, sicchè
quando ei fu di ritorno i forzierini
erano spariti; di costui Paolo si fidava sì
e no: gli faceva mestieri di parecchie altre
prove per isperimentarlo, ma in tempo
di carestia pane di vecce: rientrato il garzone,
Paolo si volse all'oste, e con sinistra
cera gli ordinò che pigliasse la zappa
per dargli aiuto, e quegli la prese quasi
trasognato, poi tornato al luogo donde si
era partito cominciò a menar giù a furia
gridando:
</p>

<p>
— Qui dentro è il mio tesoro, or ora
lo metto allo scoperto.
</p>

<p>
Paolo parve atterrito al proponimento
<span class="pagenum"><a id="Page_317"></a>[317]</span>
dell'oste, per la quale cosa, fattosegli da
presso, gli fermò il braccio dicendogli con
voce benigna:
</p>

<p>
— Il Padre Eterno solo, aprendo le fosse,
ci caverà tesori, noi non possiamo scoprirci
altro che vermi; lascia stare, che
hai pianto assai; vien meco a procacciarti
da vivere men tristo.
</p>

<p>
La parte spirituale, che aveva preso
per un istante il sopravvento nell'oste,
cesse il campo alla cupidità; però senz'altre
parole attesero tutti e tre a scavare:
l'aspettativa di Paolo invece di rimanere
delusa fu oltre il presagio soddisfatta; l'argento
era stato battuto ma non così che
non lasciasse vestigio della forma antica,
e quel pezzo ben si conosceva essere stato
pisside, l'altro candeliere, taluno anco
Cristo; non mancavano argenti profani,
ma primeggiava il sacrilegio. Così rinsanguato
di pecunia Paolo scese dal Monte
di Bove, nè mosse sì tosto dalla Ferrata
con la famiglia; lasciatavi la Violante,
cui un sinistro presentimento andava rodendo
le viscere, si recò a Roma, dove
dopo avere tolto a pigione certa villa a
<span class="pagenum"><a id="Page_318"></a>[318]</span>
Nettuno in luogo appartato e ombroso per
foltissime piante, ci trasportava in più
volte le nuove ricchezze. Parrà strano come
a veruno dei compagni di Paolo saltasse
in testa di prevenirlo, ma chi visse molto
nel mondo conosce non essere la stranezza
causa buona per discredere una cosa; e
la stranezza troveremo minore quante volte
tu consideri che parecchi di loro ignoravano
il tesoro nascosto, e Paolo stesso nol
conosceva intero; dei consapevoli, a quale
mancò il comodo di recarsi costà, a cui
il coraggio; chi aveva preso moglie e
aperto un po' di traffico non cercava miglior
pane che di grano, chi si era fatto
frate, e s'incocciava sul serio di santità:
insomma i benestanti non si movevano;
chi si sarebbe mosso si trovava ridotto in
tale arnese, che correva rischio, scorrazzando
per la campagna, di capitare in mano
a qualche sbirro a cui paresse acquistare
la indulgenza plenaria se lo avesse impiccato
al primo arbore gli occorresse per
via. Messe in salvo le robe nella villa,
Paolo ci condusse la moglie dandole ad
intendere com'egli adoperasse così per pigliar
<span class="pagenum"><a id="Page_319"></a>[319]</span>
tempo ad ammannirle il palazzo in
modo conveniente all'eccelso grado di lei,
e ciò per solleticarla nella vanità, ma non
ce n'era bisogno, cupida come adesso ella
si sentiva di tenebre e di solitudine.
</p>

<p>
La Distruzione del palazzo Pelliccioni,
dopo avere tentato resistere, di padrona
parve rassegnarsi a diventare vassalla, contentandosi
di un lembo estremo in soffitta,
o in cantina; non le dettero requie; da
per tutto cacciata si disfece a mo' di quei
nugoli, che dondolandosi per lo emisfero
si consumano e sfumano. Però quando le
sale sfolgoravano di doppieri riflessi dentro
gli specchi di Venezia, ripresero a
ronzarvi dintorno i parpaglioni della fortuna,
i quali conoscono l'arte di sfruttare
la luce degli altri, senza bruciarvisi le ali;
e più poi allorchè dai camini sorse la colonna
di fumo annunziatrice, che costà si
faceva grasso mangiare, ci capitarono a
frotte amici vecchi e amici nuovi fissi in
lei con ansietà pari a quella degli isdraeliti
con la quale seguitavano la colonna
di fuoco pel deserto; i vecchi abbracciando
Paolo gli venivano ricordando i motti, le
<span class="pagenum"><a id="Page_320"></a>[320]</span>
blandizie, i gesti degli anni suoi primi e
per tenerezza piangevano, i giovani si recavano
ad ammirare il gentiluomo perfetto,
di cui nelle lunghe sere di verno avevano
udito raccontare <i>mirabilia</i> dai genitori,
adesso, ahimè! sepolti. Dicono i naturalisti
che i soli pesci pigliansi per la gola,
e non è vero, imperciocchè per la gola si
piglino anco gli uomini, se non che questi
si acchiappano per molte altre cose;
di fatti parecchi facevano capo al palazzo
Pelliccioni per danaro, offerendo tutto sè
stessi, il che tornava a non offerire nulla.
Paolo, stupendo a dirsi! non negava a
persona, o poco o assai veruno si partiva
senza qualche soccorso, sicchè tu pensa
se la processione degl'impronti per la strada
che menava al suo palazzo occorresse gremita
più di quella delle formiche. E da
capo le dicerie intorno alla origine delle
sue ricchezze, nè onorevoli tutte; i mercanti
affermavano non potere averle fatte
se non trafficando, e i soldati se non combattendo;
non mancò chi dichiarava avere
sentito dire, ch'ei si fosse imposto signore
di certa isola in certe contrade rimote,
<span class="pagenum"><a id="Page_321"></a>[321]</span>
dove il fiume mena sabbia di oro per la
ripe di argento, e i bimbi per la strada
giocano a' noccioli co' diamanti grossi quanto
una pina o poco meno; i nobili reputavano
imbroccare nel segno pensando che S. M.
Cattolica lo avesse con la sua consueta munificenza
rimunerato con grosse pensioni
<i>dei lunghi ed onorati servizii</i> prestati alla
corona co' negoziati e con la spada; i prelati
più che tutto trovavano probabile, qualche
vecchia vedova ricca sfondolata lo
avesse tolto a marito, e di corto mortagli
con suo <i>inenarrabile rammarico</i>, egli
ne avesse raccolto l'intero retaggio; gli
ammicchi degli occhi, e il sorriso tenue,
e lo stringere pietoso delle mani servivano
quasi di condimento a questa cicuta
del Diavolo: altri altre cose; veruno pensò
al furto, e sì che la spiegazione l'avevano
proprio all'uscio senza mandare tanto in
volta il cervello; ma così nelle faccende
fisiche come nelle morali talora per notare
gli obietti bisogna patire del balusante.
Il ceto amplissimo femminino poi
ne faceva di quelle coll'ulivo, e sembrava
avere dato nelle girelle per Paolo; non vi
<span class="pagenum"><a id="Page_322"></a>[322]</span>
era mamma nobile, o borghese, di molta
o di poca sostanza, che non vagheggiasse
in lui il cappellinaio al quale attaccare le
care gioie delle loro figliuole; le fanciulle
lo guardavano come il pellegrino contempla
il santo ch'è termine dello affannoso
pellegrinaggio; e se il pellegrinaggio verso
il santo matrimonio a taluna di loro pesasse,
lascio che lo immaginiate voi altre
mie cortesi leggitrici o leggitori, come meglio
si abbia a dire; massime poi a quelle
cui pareva essere destinate di girarci sempre
dintorno e non entrarci mai; appunto
nel modo che successe agli ebrei quando
lasciarono l'Egitto per la Terra promessa.
Era, direbbe Omero, spettacolo degno degli
Dei mirare il coro delle donzelle disposte
in giro intorno a Paolo e sfolgorarlo
con gli sguardi a mo' di balestrieri
che mirino uno stesso bersaglio; a canestrate
gli gittavano virtù sopra la testa
come i fiori; tutta roba (già s'intende)
prestata al futuro marito di tutte, che poi
tutte dopo la scelta vanno a risquotere con
la usura, non esclusa la moglie, e spesso
questa più esigente di ogni altra. Nè meno
<span class="pagenum"><a id="Page_323"></a>[323]</span>
delle femmine comparivano alla prova prodighi
gli uomini, che come suole, ognuno
di loro gli regalava la virtù, che gli premeva
maggiormente fosse posseduta da
lui; i poeti lo predicavano generoso, gli
artisti di buon gusto nelle arti, i preti
devoto, i gentiluomini spiantati nobilmente
cortese, e via via; maraviglia universale
metteva considerare come in <i>età così fresca</i>
tante cose sapesse, tante genti avesse
veduto, e tanti gesti operati (almeno per
quello ch'ei ne diceva), e qui pure ci entrava
l'adulazione, imperciocchè sebbene
la fronte di Paolo fosse tale dove:
</p>

<div class="poem">
<p>
I suoi strali spuntava amore e morte,
</p>
</div>

<p>
tuttavia anco da quanto appariva, la turba
adulatrice dibatteva una dozzina di anni.
</p>

<p>
Ma in Roma sacerdotale, massime a cotesti
tempi, piacque due cotanti più che
a Napoli lo studio alla religione santissima,
e quello messo nella osservanza delle
pratiche di santa madre chiesa: per la quale
cosa ogni mattina Paolo assisteva divotamente
a messa genuflesso alla balaustrata
<span class="pagenum"><a id="Page_324"></a>[324]</span>
dello altare; e la messa la pagava
di suo, raggiungendo il prete in sagrestia,
dove dopo avergli detto: <i>prosit</i>, gli pigliava
la mano e ci deponeva un ducato di oro
smagliante; onde il prete quando si voltava
dall'altare implorando al popolo: <i>Dominus
vobiscum</i>, sbarrava gli occhi come
spiritato per mirare se ci fosse: desiderò
essere ascritto a parecchie confraternite, e
prima delle altre a quella dei Fiorentini
di San Giovanni decollato, di cui istituto
è accompagnare i condannati a guastarsi:
in questa occasione apprestò rinfresco a
tutti i fratelli, ed i più eletti nel suo palazzo
pasteggiò alla grande, nelle processioni
s'industriava far sì, che gli toccasse
a portare taluna delle aste del baldacchino
o la residenza, e certa volta dette dieci
scudi di elemosina per portare il Cristo
di legno, che gli parve peso; ma il tratto
proprio da maestro fu quello di scegliere
confessore il padre Migali gesuita, il quale
per essere stato già confessore del povero
Francesco Peretti nipote del Papa, miseramente
assassinato, si vedeva tutto giorno
per casa del cardinale Alessandro: certo era
<span class="pagenum"><a id="Page_325"></a>[325]</span>
un mettersi tra male branche, ma egli
non si sentiva sortito alle parti di sorcio.
Da ambe le parti perfetti; proprio qui si
vedeva alla prova che tra pirata e corsale
non ci corre altro che i barili vuoti; egli
non rifiniva mai di levare al sesto cielo
la sapienza del Gesuita (la pietà non importava,
chè si suppone in tutti gli ecclesiastici,
e in modo singolare nei Gesuiti),
il Gesuita mostrava andare in visibilio
per la pietà di Paolo (di opinione, di sapienza
non faceva mestieri, supponendosi
sempre in cui spende a mano aperta, e
mette tavola spesso). Ora accadde che
certo dì favellando insieme Paolo col padre
Migali delle parti degl'infedeli, e sul modo
di propagarci la fede, tante eccellenti cose
costui gli disse in parte non conosciute
prima ed in parte accomodate così che parvero
nuove, che il padre si dispose in
tutto fare motto di questo distinto <i>soggetto</i>
al Cardinale nipote, non mica perchè egli
fosse capo della Congregazione <i>de Propaganda
fide</i>, a cui presiedeva lo stesso Papa,
ma sì perchè il cardinale Alessandro, se
non la sola, per certo si considerava la
<span class="pagenum"><a id="Page_326"></a>[326]</span>
più sicura chiave di aprire il cuore dello
zio. Nè fu difficile ottenere udienza dal
Cardinale, atteso il credito del Gesuita, e
l'indole facile del nipote di Sisto; il quale,
per giudizio dei contemporanei, oltre la
buona natura ebbe pratica grande di negozi
più che scienza, negoziando sempre
al cospetto del Papa, ovvero a norma delle
sue istruzioni, onde lo prepose alla Congregazione
della Consulta per il governo
della santa Chiesa, che rispondeva a cappello
a ciò che nei giorni nostri chiamiamo
<i>ministero dello interno</i>, e all'altro ufficio
troppo più importante pel Papa, ed arduo
pel giovane, voglio dire, quello di ascoltare
gli spioni, e riferirgli con sagace diligenza
quanto ne avesse cavato. — Ancora,
si deve avvertire, che Paolo, appena
si presentò, piacque al Cardinale, però che
la simpatia da taluni non si osserva nella
sua genesi, e da molti altri si nega, ma pur
troppo vive, e dirò regna; impossibile, almeno
per ora, dichiarare in che cosa consista,
ma per me quasi mi persuado, che
proceda da cause tutte animali, effluvi di
sangue, virtù magnetica di sguardo, od
<span class="pagenum"><a id="Page_327"></a>[327]</span>
altre cotali; e dopo un po' di commercio
la simpatia crebbe, dacchè Paolo nascesse
gentiluomo, ma la educazione materna e
il suo mescolarsi con gente di piccolo affare
lo avessero in certo modo invilito;
mentre Alessandro, comecchè di lignaggio
villano, facevano gentile l'esempio dei
colleghi, ed il continuo negoziare con personaggi
potenti; per la quale cosa si sentirono
subito bilanciati perfettamente tra
loro, successo che da essi non fu mai prima
di ora provato, imperciocchè trovandosi
con persone o affatto volgari, o affatto
signorili si sentissero come a disagio.
Inoltre se bello era Paolo, brutto non
compariva Alessandro, e se in avvenenza
egli cedeva all'altro, ciò giudicava nel suo
segreto la gente, ma non andava a dirglielo,
mentre a lui la naturale prosunzione
impediva darsi per vinto; di poi,
non si poteva dubitare, che con le vesti
da cavaliere un giovane avesse a parere
più elegante che incamuffato con quel
viluppo di panni rossi. Quanto a magnificenza,
che la fama gli aveva porto occorrere
nel Cavaliere grandissima, il Cardinale
<span class="pagenum"><a id="Page_328"></a>[328]</span>
non se ne pigliava fastidio, anzi
ci aveva gusto, perchè godendo di centomila
scudi di rendita sentiva poterlo superare:
per ultimo rispetto a sapienza conobbe,
come Paolo fosse uomo sagace più
per pratica di faccende, che per istudio
di libri (e qui pure non si confessò, nè
era inferiore a lui); e per quel po' di lettera
ch'ebbe Paolo occasione di metter fuori
non era tale nè tanta da farne le stimate
per chi viveva a cotesto tempo in Roma,
nè tra l'uno e l'altro ci correva un filaro
di case. Insomma Paolo possedeva tutte
le doti per andare a genio ad Alessandro,
dacchè in quelle che riescono ad acquistarsi
impossibili, come lignaggio e bellezza,
il Cardinale aveva argomento buono
di reputarsi pari, e per le altre che possono
acquistarsi si reputava superiore.
</p>

<p>
Parlarono di molte faccende, un po' per
tastarsi e un po' menati dal giovanile talento,
e finalmente caddero su quello che
premeva all'uno ascoltare, all'altro dire:
</p>

<p>
— Sicchè a voi, Cavaliere, questa istituzione
del Papato non garba...
</p>

<p>
— Illustrissimo, per amore di San Diego
<span class="pagenum"><a id="Page_329"></a>[329]</span>
ultimamente canonizzato<a class="tag" id="tag24" href="#note24">[24]</a>, non mi apponete
di questa fatta eresie. Come non mi
avrebbe a garbare il Papato se istituito
dalla propria bocca di Gesù Cristo? Io non
sono così tristo cristiano per ignorare che
Pietro fu la pietra sopra cui si fonda la
Chiesa, contro la quale non prevarranno
le porte dello inferno, bensì dubito, rimettendomene
sempre all'autorità dei miei
superiori, massime alla vostra, che la
<i>navicella</i> di San Pietro diventata <i>galera</i>
abbisogni di qualche altra vela, e di parecchi
remi di rinforzo.
</p>

<p>
— Cavaliere, parlatemi col cuore in
mano; quantunque per ufficio mi corra il
debito riferire qualsivoglia cosa per me si
oda, o si veda, a Sua Santità, tuttavolta
in fede di gentiluomo vi prometto, che
delle cose a voi piacesse favellarmi egli
apprenderà quelle che voi vorrete egli
sappia, e se niente ha da saperne, e nulla
saprà.
</p>

<p>
— Illustrissimo, voi adopererete secondo
<span class="pagenum"><a id="Page_330"></a>[330]</span>
la prudenza vostra, perchè a me
sembra non avere a dire cosa che possa
tornare sgradevole a Sua Santità. Il Papato
nacque inerme e debole, e così un
pezzo durò: se l'uomo fosse meno perverso,
e non si ostinasse nel peggio, il Papato,
per trionfare nel mondo, dalla sua
origine divina in fuori non avria dovuto
avere mestieri di altri soccorsi: ma costoro,
che pure si attentarono mettere le
mani nel sangue prezioso di Cristo, pensate
se volevano peritarsi a menare strage
dei suoi pontefici! La storia pertanto della
prima Chiesa è tutta un martirio; le sue
fondamenta, si può dire, furono poste sopra
sangue cagliato...
</p>

<p>
— Questo non contrastano nè anco i
nostri più fieri nemici....
</p>

<p>
— Ed appunto per ciò, chi venne dopo
considerava come divina cosa sia il martirio,
ma arcidivina il trionfo.
</p>

<p>
— Avvertite, Cavaliere, che il terreno
incomincia a farsi lubrico...
</p>

<p>
— Illustrissimo, se male mi appongo,
lascio a vostra signoria libertà piena pienissima
di anteporre il martirio al trionfo,
<span class="pagenum"><a id="Page_331"></a>[331]</span>
e vedete e' ci è da scegliere; tra i Monsulmani
impalano, i Tartari segano in
mezzo; nella China uccidono frastornando
il sonno...
</p>

<p>
— Basta, basta, interruppe il Cardinale
sorridendo, in fede di gentiluomo, io mi
confesso giusto, la passione del martirio
non è la mia dominante...
</p>

<p>
— Appunto voleva dire... a diciannove
anni... potente... copioso di beni di fortuna,
e capace ad usarne con prudenza... il martirio
non è ospite accetto. Per assicurare
il trionfo della Chiesa, oltre gli aiuti divini,
prudenza volle che si facesse procaccio
degli umani...
</p>

<p>
— Gli aiuti divini non mancano mai a
cui gl'implora con cuore contrito, e gli
attende con mente umiliata...
</p>

<p>
— Illustrissimo, voi parlate da quel
luminare di santa madre Chiesa che siete;
però piacciavi considerare che i primi
a ricorrere agli umani sussidii furono i
Papi, non io: io racconto; apprenderò
volontieri da voi le cause che mossero i
sommi Pontefici ad aggiungere alla fune
celeste un po' di filo umano....
</p>

<p>
<span class="pagenum"><a id="Page_332"></a>[332]</span>
— Voi siete arguto, messere....
</p>

<p>
— Illustrissimo, perchè mostrate il vischio
se non mi volete impaniare?
</p>

<p>
— Vi ho dato fede di gentiluomo e
basta: nobiltà lega; forse mi piace non
ismettere la pratica, e giocare di scherma
con maestro schermitore.... Ora però basti,
che lo spesso romperla guasta la misura...
</p>

<p>
— Di fatti non ricordo più dove mi sia
rimasto: oh! ecco, i Papi dunque prima
che il Macchiavello lo scrivesse, conobbero
che i profeti disarmati capitano sempre
male, e presero ad avvantaggiarsi, e
per me fecero bene, ma non in tutto nè
sempre; a modo di esempio, non operarono
avvisatamente quando ricorrendo alla
potenza temporale si confidarono troppo
alla divina, conciossiachè noi tutti dobbiamo
sperare che Dio non fie per mancarci
mai di aiuto, anzi farà il miracolo
a posta per noi, e tuttavia prudenza vuole
che noi ci sovveniamo più che possiamo
da noi; insomma, ond'io di corto chiarisca
il mio concetto, la religione doveva
provvedere e rinforzare i partiti umani,
<span class="pagenum"><a id="Page_333"></a>[333]</span>
non già i partiti umani puntellare le forze
religiose.
</p>

<p>
— Perdonate, Cavaliere, parmi che la
Chiesa abbia proceduto precisamente nel
modo che accennate.
</p>

<p>
— Illustrissimo, domando mille perdoni
a voi, ma se non presumo troppo concedete
che io vi persuada del contrario.
Mirate, da prima si volle abbracciare troppo,
però invece di attendere allo incremento
delle forze materiali in casa, e mettere
salda base di signoria, furono usate
ed abusate le spirituali fuori in lontane
regioni, cosicchè mentre qui in Roma ammazzavansi
i Papi co' sassi, esultava la
Chiesa nel sapere tremanti innanzi ai suoi
antistiti remoti dominatori. Certo la forza
scevra da pensiero non parrà cosa durevole,
ma il pensiero scemo di forza vale
anco meno. Bene sta che i Romani spedissero
un legato o due i quali si attentassero
chiudere come Popilio<a class="tag" id="tag25" href="#note25">[25]</a> il re Antioco
<span class="pagenum"><a id="Page_334"></a>[334]</span>
dentro un cerchio, e lo intimassero
a piegare il capo; però, che se il legato
non arrivava a persuaderli con le parole,
tenevano dietro quasi tuono a baleno le
legioni a stritolarli con le armi; considerate
di grazia, il bel civanzo che hanno
fatto i Papi inviando messaggi difesi dalle
parole, e non dalle armi, ai potenti del
mondo; o gli hanno presi per la barba
come Luigi XI di Francia il cardinale Bessarione,
e con tale strazio, che il valentuomo
ne morì, o li costrinsero a mangiarsi
pergamena, sigillo e salimbacca delle bolle
o ad annegare nel Lambro, come Bernabò
Visconti, Grimaldo da san Vittore,
che poi fu Papa; e si può dire gli usasse
cortesia, imperciocchè quando gliene pigliava
il ghiribizzo gli arrostiva, e così
accadde a cotesto frate tapino, il quale
per commissione d'Innocenzo sesto andò
a predicargli contro la crociata a Milano;
o gli impiccarono addirittura, come a Firenze
adoperarono contro il Certosino spedito
da Innocenzio IX a pubblicare i cedoloni
della scomunica; e per istringere il
molto e il vario in un ultimo esempio, si
<span class="pagenum"><a id="Page_335"></a>[335]</span>
racconta di un re d'Inghilterra che rese
scemi dei testicoli loro i Canonici di Seez
per avere obbedito nella elezione del Vescovo
piuttosto alla volontà del Papa che
alla sua; e dopo tagliati volle che li guardassero
disposti in bell'ordine su di una
tafferia. Dalla quale disgrazia, Illustrissimo,
Dio scampi e liberi ogni fedele cristiano.
</p>

<p>
— Il Cardinale sorrise alquanto, ma
subito dopo tornato pensoso soggiunse:
</p>

<p>
— Ma noi non difettiamo di eserciti;
armi possiede la Chiesa, e non poche....
</p>

<p>
— Tante da chiamarti il pericolo in
casa, e non poterlo vincere; del presente
non parliamo, che se mi togliete le guardie
svizzere e i micheletti, altre non so
vederne; per lo passato le armi pontificie
salvarono Roma dal Borbone? Se la provvidenza
non aiutava, chi ai giorni nostri
ci scampava dal Duca di Alva? La Chiesa
nei primordii assai lodevolmente si comportò
spogliando un altare e rivestendone
un altro, contenta di guadagnarci i moccoli;
e come vassalla crebbe la sua potenza
fin dove non è più lecito rimanere
<span class="pagenum"><a id="Page_336"></a>[336]</span>
sottoposto altrui senza certezza di trovarsi
a volta sua spogliata da un punto all'altro...
</p>

<p>
— Cavaliere, voi non vi apponete, la
Chiesa attese a farsi padrona di tutto; se
non ne venne a capo bisogna cercarne la
colpa altrove.
</p>

<p>
— Non erro; voi, Illustrissimo, accennate
adesso agli Adriani, ai Gregori e
agl'Innocenzi e agli altri vetusti; questi
procederono sempre per via di arnesi religiosi,
non già materiali; il Papa a cui
si ruppero in mano gli arnesi religiosi
fu Bonifazio VIII, quando in risposta alla
Bolla: <i>ausculta fili</i> si ebbe dal Re di
Francia la famosa ceffata. Aspra lezione
cotesta, ma tale, che avrieno dovuto capire
anco i sordi; dopo questo caso, gli
arnesi religiosi non dico si avessero a
smettere, bensì non si volevano adoperare
soli, nè come principali, bensì in sussidio
delle armi molte e gagliarde.
</p>

<p>
— E lo tentarono, Lione, Giulio, Alessandro
ed altri parecchi.
</p>

<p>
— Certo; ma nel modo che ho avvertito;
da attirare il pericolo in casa, non
<span class="pagenum"><a id="Page_337"></a>[337]</span>
vincerlo; da spogliare uno per vestire un
altro; per appoggiarsi al braccio di quello
o di questo, e non camminare mai solo; insomma
armi atte a perpetuare la servitù,
non per istituire signoria.
</p>

<p>
— Ma queste armi come si provvedono
esse?
</p>

<p>
— Trasformando lo stato e rendendole
armi stanziali.
</p>

<p>
— Piacciavi chiarirmi, ch'io non ci vedo
lume.
</p>

<p>
— Lo stato, finchè durerà ordinato nel
modo che oggi si vede, non può procurare
armi molte, nè gagliarde. La vita dei Papi,
per ordinario durando poco, non dà
campo allo eletto Pontefice di mettere in
pratica i suoi concetti, e assodarli con
buone provvisioni; aggiungi, che rado avviene
non si elegga Papa vecchio, e per
arroto infermo, e voi sapete che al vostro
grande zio giovò non poco ad acquistare
il Papato il trovarsi in là con gli
anni e fingersi malescio; poni eziandio, che
sebbene questo stroppio oggi nuoca meno,
tuttavia ogni Papa cerca, com'è naturale,
avvantaggiare i suoi; e se i nipoti del
<span class="pagenum"><a id="Page_338"></a>[338]</span>
Papa, o i figliuoli non si portano più via
o Castro, o Parma, pur si hanno Paliano,
ed altre possessioni cotali, e alla più trista
parecchi milioni di oro; il che taglia
i nervi allo stato, e lo condanna a perpetua
debolezza. Lo dico o lo taccio? Lo dirò
senza tante ambagi; lo stato della Chiesa
bisogna che, per successione, si mantenga
nella famiglia del Papa....
</p>

<p>
— Parlate sommesso, disse il Cardinale
ponendosi il dito traverso le labbra, ed
accostandosi a lui; poi riprese; — e' fu
tentato e non riuscì...
</p>

<p>
— Dal duca Valentino, è vero? Cotesto
veramente fu tratto fuori dalla pietra
dove si tagliano i principi; ma non ci ebbe
colpa, lo tradì la fortuna a cui la gente
non sa trovare riparo.
</p>

<p>
— Il Collegio dei Cardinali dove si
manda?
</p>

<p>
— Si tiene in Roma, e si corrompe, o
si atterrisce, o si spenge. I Papi, ch'io
sappia, non si mostrarono in verun tempo
troppo teneri del sangue dei Cardinali; il
colore rosso impedisce, che il Pontefice si
accorga del sangue, che casca su la vesta
<span class="pagenum"><a id="Page_339"></a>[339]</span>
dei Cardinali; in ogni caso si strozzano
come fece Urbano VI, o si avvelenano
come Alessandro VI...
</p>

<p>
— Silenzio, io sono cardinale...
</p>

<p>
— Ma nipote del Papa... Togliete ai
Cardinali i benefizii; pagateli coi danari
dello stato, e quando vi presenterete sotto
l'aspetto del pane loro quotidiano vi porranno
maggior bene, che al <i>pater noster</i>.
</p>

<p>
— Tuttavia, o farne a meno non sarebbe
più spiccio?
</p>

<p>
— Più spiccio sì, non però più sicuro;
diventati i Cardinali specchi da riflettere
i vostri raggi, voi potrete con essi incendiare
altrui e romperli quando fa bisogno;
pure che diate loro potestà di dominare per
di sotto, si mostreranno servi umilissimi
per di sopra: anco Tiberio anzichè diminuire
accrebbe le prerogative del Senato:
pensateci...
</p>

<p>
— Ve lo dirò aperto, comecchè uso ai
negoziati quello incessante perfidiare mi uggisce;
animale di contradizione è l'uomo...
</p>

<p>
— Lasciateli dire, purchè vi lascino
fare. Parla se vuoi che ti conosca, dicevano
gli antichi: dove li costringiate a
<span class="pagenum"><a id="Page_340"></a>[340]</span>
tacere, come saprete voi che cosa molini
nel suo cervello la gente? La docile assemblea
sembra la mano di Dio, illustrissimo;
ella è quasi un sigillo per suggellare gli
atti vostri; con essa portate a fine quello
che solo non vi attentereste pensare nè
manco; essa piglia inizio di tutte le pratiche
perigliose, e se escono a bene, l'utile
è vostro, se a male, suo l'obbrobrio e
la pena. — Il re che sappia il suo mestiere
raddoppia le forze per procacciarsi i comodi
propri con le assemblee, e trova
nelle assemblee il becco emissario sul
quale riversare la colpa, caso mai il popolo
venisse a rompere la catena.
</p>

<p>
— Cavaliere, voi potreste argomentare
come Marco Tullio; io da gentiluomo
vi confesso, che queste università di cicale
mi hanno dato sempre uggia, imperciocchè
tenetele quanto volete umili, gratificatele
quanto sapete, voi non potete fare
in modo che talora non le pigli la bizza di
parere libere, e allora o ti agguantano il
morso co' denti, o tirano calci al vaglio
dove hanno mangiato la biada. I calci più
pericolosi ti dà la bestia della quale ti fidi.
</p>

<p>
<span class="pagenum"><a id="Page_341"></a>[341]</span>
— Per me penso, che il rimedio di alzare
la mangiatoia basti, e in ogni caso
non avete ai vostri ordini le milizie?
</p>

<p>
— Le milizie, che si avventino come
cani mastini sul popolo, donde si cavano
elleno?
</p>

<p>
— Donde? dal popolo.
</p>

<p>
— Se dal popolo, quanto capitale voi
ci potrete fare sopra? Uscite dal popolo un
giorno, un'ora si troveranno d'accordo con
lui per darti addosso.
</p>

<p>
— No, mai; nudrite il soldato di carne
del popolo ed essi diventeranno nemici tra
loro come il diavolo e la croce. Ponete
mente a questo, mercè vino, carne, e costume
di belva educaronsi gladiatori a
trucidarsi ferocemente e allegramente l'un
l'altro per dare spettacolo al senato, <i>populusque</i>
romani; con qual ragione dubitate
voi, che una parte di popolo armato
rifugga da sbranare il popolo disarmato?
Solletica così acuta la voluttà di far sangue!
Inebria tanto, che chi la provò una
volta ama piuttosto morirvi annegato dentro
che astenersene!
</p>

<p>
— E allora tu avrai i pretoriani, che
<span class="pagenum"><a id="Page_342"></a>[342]</span>
porranno lo impero allo incanto; e se mai
ti cingano il capo di corona, sì il faranno
per venderlo più caro.
</p>

<p>
— E nè anco questo parmi vero, imperciocchè
durante lo impero unica forza
dello stato furono gli eserciti, ma noi terremo
su ritti il senato, e il popolo, e li
opporremo alle milizie in questa maniera,
che abbiano potenza di nocersi tra loro,
non a te, e l'uno astii l'altro, e lo contradii,
e tu in mezzo a dare un colpo al
cerchio, e un altro alla botte. Ed avverti
altresì, che il senato ha da tenere i cordoni
della borsa in mano, sicchè se non
paga, la milizia sfuma: certo tra soldati
non ci ha scarto, escono tutti eroi come i
mattoni di una misura fuori dalla stampa,
ma se li privi della luce dei due baiocchi
al giorno, cotesto eroismo casca morto
dentro un boccale vuoto di vino. Per ultimo
bisogna tenerci sempre sotto la mano
il popolo per valercene come àncora di
salvezza...
</p>

<p>
— Dio mi guardi dal popolo, in fede
di gentiluomo io sento pel popolo odio
naturale, nè so distinguere bene se più
lo detesti o lo disprezzi.
</p>

<p>
<span class="pagenum"><a id="Page_343"></a>[343]</span>
— Illustrissimo, voi avete torto: è
tanto dabbene il popolo! Così paziente!
Un vero bove battezzato in Duomo; come
il bove vive di lavoro e muore di macello.
Se volete averlo tutto vostro, e se vi piace
vederlo piangere di tenerezza, adoperate,
come i nostri vecchi Romani costumavano
nei lupercali co' servi: un dì per celia li
dicevano padroni e gli servivano a tavola
purchè il rimanente dell'anno essi servissero
davvero: procura provvedere al popolo
l'alimento tanto che non muoia, ed
egli dirà doverti la vita; fa che il Senato,
ed i soldati non lo stritolino come ruota
molare, ed egli giurerà doverti la libertà.
I nostri vecchi qui la sbagliarono, perchè
il pane e i circensi rendono il popolo scioperato,
e querulo, e ladro; pel popolo prima
ci vuole la forca, poi l'aratro; a spizzico
ancora la festa, e la baldoria.
</p>

<p>
— Questi sono concetti smisurati....
</p>

<p>
— Degni di chi sortì il sangue di colui
che medita disperdere i Turchi dalla faccia
del mondo unendo insieme quante ha forze
l'Europa da mezzogiorno a tramontana,
da levante a ponente, e intende conquistare
<span class="pagenum"><a id="Page_344"></a>[344]</span>
l'Egitto, mettere il mare Rosso in
comunicazione col Mediterraneo, rendere
alla Italia la prosperità dello antico commercio,
costituire Roma metropoli della
cristianità, epperò trasformare i monumenti
gentili in monumenti cristiani, e con la
magnificenza moderna vince l'antica<a class="tag" id="tag26" href="#note26">[26]</a>....
</p>

<p>
— A tanto non basterebbe Cesare, od
Alessandro Magno.
</p>

<p>
— E il vostro grande zio avrebbe accettato
le nozze di Elisabetta d'Inghilterra
per generare un nuovo Alessandro....
</p>

<p>
— Le sono baie di novellieri coteste....
</p>

<p>
— Ma non sono baie queste altre, che
Sisto sacerdote, e vecchio, irridendo le
nozze della regina scismatica, nè reputando
spedienti i sussidii della remota Inghilterra,
non era alieno, per venire a capo dei suoi
disegni, di procurarsi ad ogni patto quelli di
Francia...
</p>

<p>
— A me non sono noti siffatti arcani,
ed in fede di.... nè credo punto, che accennino
al vero.
</p>

<p>
— Illustrissimo, che da voi s'ignorino
può darsi, ma io so, che il cardinale Morosino
certo dì propose, e segnatamente
<span class="pagenum"><a id="Page_345"></a>[345]</span>
dopo la morte di monsignore di Guisa a
Blois, a sua maestà Enrico III, che dov'egli
avesse istituito suo erede don Michele
marchese di Lamentana<a class="tag" id="tag27" href="#note27">[27]</a> vostro illustre
fratello, il Papa gli avrebbe ottenuto
a consorte la infante di Spagna, e
così, composte in saldo accordo le liti tra
i principati cattolici, con forze unite combattere,
e disperdere gli eretici e i Turchi
da tutta la cristianità.
</p>

<p>
— E come vedete a prova ciò non accadde.
Ora come potrebbe augurarsi di
tentare con buono esito un nipote del Papa
ridotto alle sue poche facoltà, senza gli
aiuti di Francia e di Spagna, e forse dovendole
sperimentare nemiche?
</p>

<p>
— Con ardimento maggiore, forze più
intere, premio di fama immortale, incremento
sicuro della propria terra....
</p>

<p>
— Basta, basta, Cavaliere, voi mi avete
portato un pezzo qua e là girandolando
su l'ippogrifo di messere Ludovico, sicchè
mi ha preso il capo giro; e' sarà tempo
scendere per tornarcene a casa....
</p>

<p>
<span class="pagenum"><a id="Page_346"></a>[346]</span>
— Quando vi piace; tuttavia, Illustrissimo,
pensate bene a quanto vi ho
detto.
</p>

<p>
— In fede di gentiluomo io ci aveva pensato,
Dio sa quante volte, ma siamo giunti
tardi; tardi pei tempi, e tardi per l'uomo;
pei tempi, perchè tra Alessandro VI e Sisto
V ci ha il concilio di Trento, e peggio
di questo, il caso dei Caraffa; per l'uomo,
perchè Sisto promosso al pontificato di
sessantacinque anni, adesso ne annovera
sessantanove, nè penso egli abbia a durare
molto, che quei suoi spiriti irrequieti
se porgono testimonio della alacrità della
sua mente, temo altresì che, come la lama
troppo affilata, taglino il fodero. — Basta,
adesso attendiamo a quello che più importa:
mentre il Pontefice reputava spenti
i banditi, ecco rinfocolarsi non solo ai confini,
ma qui su le porte di Roma, anzi
in Roma; potreste voi suggerire rimedio
alcuno per estirpare questo cancro? Se
siete da tanto, beato voi! Fate conto, che
non vi sarà cosa, per quanto alta ella sia,
che il Pontefice non si troverà disposto a
concedervi in guiderdone del fatto.
</p>

<p>
<span class="pagenum"><a id="Page_347"></a>[347]</span>
— Illustrissimo, l'uomo fa quello che
può, ci proveremo.
</p>

<p>
— Piacevi, che io vi presenti a Sua
Santità?
</p>

<p>
— Lo desidero quanto il cieco di vedere
la luce.
</p>

<p>
— In questo caso state disposto, che
vi manderò l'avviso della udienza fino a
casa....
</p>

<p>
Da un lato e dall'altro, essendosi poi
ricambiate affettuose salutazioni, si separarono.
Se cotesto colloquio fosse accaduto
al buio, veruno sarebbesi accorto chi di
loro era il bandito, e chi il cardinale; ma
anco alla luce aperta avresti giudicato così,
che nel Cardinale occorrevano occasione
difficile non impossibile, volontà languida,
ardimento nessuno, all'opposto nel bandito
col difetto di ogni facoltà, volere e
ardire piuttosto eccessivi che inclinati di
mettersi allo sbaraglio. — Animo malo in
entrambi pari.
</p>

<p class="center large pad2">
FINE DEL PRIMO VOLUME.
</p>
</div>

<div class="footnotes">
<h2>
NOTE:
</h2>

<p>
<a id="note1" href="#tag1">1.</a> Esempio di questo stile è il celebre testamento di Filippo
II ovvero istruzioni a Filippo III; quivi occorrono
cose degne di essere lette da principi, e da popoli, e dacchè
i principi paiono di siffatte letture talentarsi poco,
giova metterle spesso sotto agli occhi dei popoli. Filippo
II, parricida del suo figliuolo, promotore della Inquisizione,
carnefice dei Paesi Bassi, divorato dai pidocchi,
così lasciava scritto al suo successore: «Principe,
vedendomi giunto alla fine del tempo ordinato dal cielo
alla mia dominazione sopra la terra, come voi ai primi
anni della vostra... ho pensato, che sarei accusato, e
ripreso di poca prudenza, di discernimento, o di difetto
di cura e di amore verso di voi, se vi lasciassi
(giovane ed inesperto come siete) tanti grandi regni,
stati, terre e signorie in retaggio senza darvi nel tempo
stesso precetti, avvisi e consigli, che una infinità di
esperienze, pene, fatiche, disegni, e pretensioni (la
più parte <i>inutili</i>) mi hanno fatto conoscere (ma troppo
tardi) per il bene mio, dei miei popoli, e dei miei vicini
essere necessarie per il buon governo dei popoli,
di cui un giorno bisognerà rendere conto al Re dei
re, davanti al quale <i>sotterfugi e cavilli non giovano</i>,
conoscendo le inclinazioni, i disegni e i pensieri segreti
degli uomini... tanti dolori ed accidenti strani da tanti
mesi mi assalgono, che sono diventato di <i>supplizio</i> a me
stesso... onde io prego Dio, che dalla terra mi chiami
al cielo, usando meco quella misericordia, ch'io ed i
miei non usammo a tanti popoli, che ce ne richiedevano,
e lo prego eziandio che gli piaccia contentarsi
delle mie pene crudeli e acuti dolori presenti, per
espiazione delle mie colpe passate.» <span class="smcap">Artaud de Montor</span>,
<i>Storia dei Papi</i>, vol. I, p. 409.
</p>

<p>
<a id="note2" href="#tag2">2.</a> Per la coratella di Dio.
</p>

<p>
<a id="note3" href="#tag3">3.</a> Carlo V nel suo ritiro a San Giusto aveva menato
seco certi fanciulli, i quali, fatti educare diligentemente
nella musica, accompagnavano col canto i riti a cui egli
assisteva con mirabile devozione; però nè la santità del
luogo, nè le cerimonie solenni, nè la sua pietà tanto
potevano tenerlo che, udendo stonarne qualcheduno, non
lo rampognasse a voce alta così: «<i>hijo de puta, bermejo,
o otre nombre semejante</i>» avverte il <span class="smcap">Sandoval</span>, <i>Hist. de
Carlos V</i>. Il costume del Lanzichenecco ripigliava il sopravvento.
</p>

<p>
<a id="note4" href="#tag4">4.</a> Come il duca di Alva per poco non pigliava Roma,
puoi leggere nella <i>Guerra di Roma</i> dell'<span class="smcap">Andrea</span>, e nella
<i>Guerra fra Filippo II e Paolo IV</i>, scritta dal <span class="smcap">Nores</span>, e
stampata nell'<i>Archivio storico</i>.
</p>

<p>
<a id="note5" href="#tag5">5.</a> La passione del Figlio di Dio, e quella che mi partorì.
</p>

<p>
<a id="note6" href="#tag6">6.</a> Sul mattino ammazzerò tutti i peccatori della terra
per disperdere dalla città di Dio tutti quelli che operano
iniquità.
</p>

<p>
<a id="note7" href="#tag7">7.</a> Enrico IV, tratto certa volta in disparte il maresciallo
Bassompierre, gli disse: — Badate, maresciallo, voi avete
un pidocchio su la camicia. — Avete fatto benone, Sire,
rispose l'arguto cortigiano, a dirmelo sotto voce, perchè
nessuno si accorga di quello che si guadagna a servire
Vostra Maestà.
</p>

<p>
<a id="note8" href="#tag8">8.</a> Pilato adunque avendo udito queste parole, menò
fuori Gesù, e si pose a sedere sul tribunale nel luogo
detto <i>Gabbata</i>. — <i>Evangelo</i> di S. Giovanni, c. XIX, n. 13.
</p>

<p>
<a id="note9" href="#tag9">9.</a> E il Centurione, veduto ciò ch'era avvenuto, glorificò
Dio, dicendo: veramente questo uomo era giusto. <i>Evangelo</i>
di S. Luca, c. XXIII, n. 47.
</p>

<p>
<a id="note10" href="#tag10">10.</a> Ma essi gli fecer forza, dicendo: rimani con noi, perciocchè
si fa sera, e il giorno è già declinato. Egli dunque
entrò nello <i>albergo</i> per rimanere con loro. — E, quando
si fu messo a tavola con loro, prese il pane, e fece la benedizione,
e, rottolo, lo distribuì loro. — E gli occhi loro
furono aperti, <i>e lo riconobbero</i>. — <i>Evangelo</i> di S. Luca,
c. XXIV, n. 29, 30 e 31.
</p>

<p>
<a id="note11" href="#tag11">11.</a> Per i grani del mio rosario.
</p>

<p>
<a id="note12" href="#tag12">12.</a> Il <span class="smcap">Prescott</span> americano. <i>Storia del Regno di Ferdinando
e Isabella</i>.
</p>

<p>
<a id="note13" href="#tag13">13.</a> Se anco dettando racconti, io mi studio, per quanto so,
pigliare cura della lingua, sia procurando rimondarla da
modi e voci barbari, sia rimettendo in uso parole obliate,
sia raccogliendone altre sfuggite alla diligenza dei
Collettori, confido non cavarne biasimo; molto più che per
le scritture degli ufficiali del Governo, le dicerie dei
parlatori nel Parlamento, e lo scombiccherare della più
parte dei giornalisti, se lo idioma nostro non diventa il
<i>gergo franco</i> adoperato su per gli scali del Levante, e'
vuol essere un vero miracolo di Dio. Però parmi bene
notare qui, che nelle pagine antecedenti adoperai la parola
<i>sgallinare</i> la quale non mi occorse registrata nei Vocabolari
delle lingue; tu la troverai nel t. VIII, pag. 81
delle opere di <span class="smcap">N. Macchiavelli</span> ed. Conti. — Niccolò aveva
domandato ai Signori Dieci, durante la legazione al Valentino,
gli mandassero 50 ducati, e 16 braccia di damasco
nero per farne presente, e questi mandarongli i
ducati e il damasco; Biagio Bonaccorsi scrivendo a Niccolò
il 12 Dicembre 1502, rispetto a queste sedici braccia
di damasco, avvertiva: = voi <i>sgallinerete</i> pure un farsetto
da questo drappo, tristaccio, che siete! = Onde e'
sembra che stia a significare: buscare su, o avvantaggiarsi
con malizia; ed io lo reputo modo vivo e pieno
di acconciatezza da meritarsi che si rimetta in onore.
</p>

<p>
Qui mi valsi della parola <i>riportare</i> nel senso di richiamarti
a mente, o tornare a rappresentarti la idea di una
cosa: nei Vocabolari non trovai attribuito simile significato
a questa parola, bensì nella canzone su la Gatta di Francesco
Coppetta gentiluomo perugino, assai valoroso poeta
del secolo decimoquinto:
</p>

<div class="poem">
<p><i>«Se per casa giocondo al par di lei</i></p>
<p><i>«Qualche Gattino almeno mi restasse,</i></p>
<p><i>«Che me la</i> riportasse</p>
<p><i>«Nello andar, nella voce, al volto, e ai panni</i>.</p>
</div>

<p>
<a id="note14" href="#tag14">14.</a> <i>Incioccare</i>, <i>incioccamento</i>. Questa voce non è registrata,
e vale strepito di arme percosse. Insieme a molte altre
del pari non raccolte mirala nello stupendo volgarizzamento
di <i>Dafni e Cloe</i> per Annibale Caro, p. 67.
</p>

<p>
<a id="note15" href="#tag15">15.</a> Buona notte, figliuoli, torniamo a letto.
</p>

<p>
<a id="note16" href="#tag16">16.</a> Affinchè veruno dei lettori meno perito dei costumi
dei tempi in cui io pongo questo racconto mi appunti
di esagerazione pei colori, che adopero nel tratteggiare
i miei personaggi, ricordo solo due fatti a chiarire quanta
fosse l'albagia degli Spagnuoli.
</p>

<p>
Il marchese di Varambone, reggendo pel re di Spagna
l'Artois, fu vinto e fatto prigioniero dal maresciallo di
Byron; istando allora, perchè a norma delle leggi di
guerra gli s'imponesse la taglia, per potersi riscattare
lo tassarono a 30,000 scudi; udito ciò egli ruppe in
querimonie infinite, protestando, che si sarebbe lasciato
piuttosto morire prigione, che approvare così indegno
apprezzamento di sè; il maresciallo di Byron, dopo
avergli fatto umilissime scuse, lo pregò, che da per
sè si mettesse il riscatto, ed egli ringraziando lo portò
fino a 50,000 scudi. — Ecco il secondo:
</p>

<p>
Certi campagnuoli lombardi essendo entrati nel palazzo
di don Gabrio Serbelloni, governatore di Milano pel re
di Spagna, videro un tratto comparire un uomo vestito
di nero portante sopra un cuscino di velluto rosso trinato
di oro un gran vaso di argento, intorno al quale
camminavano quattro staffieri in abito di gala, con
torce di cera bianca accese in mano. I campagnuoli immaginando,
che per lo meno, fosse il Santissimo, si genuflessero
devotamente cavandosi il cappello, ma se restassero
trasecolati sel pensi il lettore quando seppero, che
il vaso era pieno di minestra per l'eccelso don Gabrio
Serbelloni governatore di Milano.
</p>

<p>
<a id="note17" href="#tag17">17.</a> <i>Mactador</i> si chiama colui che ammazza il toro ficcandogli
la spada tra una vertebra e l'altra sotto la nuca;
deriva evidentemente dal latino; la nostra lingua non
possiede questa parola con tale significato, possiede bensì
il verbo <i>mattar</i> co' significati di dare scacco matto e
confondere: però a Portoferraio ho udito, che si dice
<i>far mattanza</i> quando si ammazza una quantità di tonni
secondo la commissione del soprastante alla pesca, che
chiamano <i>Rais</i>.
</p>

<p>
<a id="note18" href="#tag18">18.</a> Ecco il passo di santo Cecilio Cipriano estratto dal
primo Sermone, ch'egli dettò intorno alla elemosina, volgarizzato
da Annibale Caro — «perciocchè essendo
tassati i suoi discepoli, che mangiassero <i>senza prima
lavarsi le mani</i>, Cristo rispose dicendo: colui che ha
fatto quello ch'è di dentro, ha fatto medesimamente
quello ch'è di fuori; fate delle <i>elemosine, e con questo
vi laverete ogni cosa</i>...»
</p>

<p>
<a id="note19" href="#tag19">19.</a> La storia della follia della regina Giovanna madre
dello imperatore Carlo V è così piena di passione, che
merita essere da me riportata, da altri letta. Esaminate le
Storie stampate del <i>Mariana</i>, e le manoscritte del <i>Bernaldez</i>
gli Annali stampati del <i>Zurita</i>, e i Manoscritti del
<i>Carbajal</i>, le Opere di <i>Pietro Martire</i>, la Vita del Ximenes
del <i>Robles</i>, i moderni storici <i>Robertson</i> nella Vita di Carlo
V, ed il <i>Prescott</i> nella Storia del Regno di Ferdinando
e Isabella, possiamo affermare per vero che:
</p>

<p>
Giovanna, durante la malattia del marito, non si allontanò
per preghiera nè per istanza dal letto di lui, quantunque
nel sesto mese di gravidanza. Spirato che fu
Filippo, ella non versò lacrima, nè profferì querela; tutta
compresa nel suo dolore, proseguì a vegliarlo con la
medesima tenera sollecitudine come se fosse anco vivo,
e benchè al fine lo lasciasse seppellire, lo fece poi cavare
dalla tomba, e riporre nel suo appartamento. Colà
fu deposto sopra un letto di Stato in isplendido arnese,
ed avendo ella da alcuni frati inteso certa leggenda di
un re, il quale morto, era risuscitato in capo a quattordici
anni, stava con gli occhi intenti sul cadavere, aspettando
il momento felice della sua risurrezione. Nè questa strana
affezione pel marito andava immune dalla acerba gelosia
con la quale lo aveva proseguito vivo, dacchè vietò sempre
alle fantesche si accostassero al letto dov'egli giaceva
e a qualunque altra donna entrare nello appartamento,
e piuttosto di permetterne lo ingresso ad una
levatrice, sebbene avvertissero sceglierla di età matura,
si sgravò della principessa Carlotta assistita dalle sole
persone di servizio. — Essendosi verso la fine di Decembre
decisa la regina Giovanna di lasciare Burgos
per trasportare il corpo del marito a Granata, giusta la
sua ultima volontà, ella volle prima di partire contemplarlo,
nè dal fiero spettacolo poterono punto removerla
i suoi Consiglieri, nè i frati del monastero di Miraflores,
i quali considerando come le opposizioni loro eccitassero
la sua frenesia, ebbero per la meno trista a soddisfarla.
Tolto il corpo dal sepolcro ne apersero le due casse di
piombo e di legno, e videro come, nonostante l'avessero
imbalsamato, egli serbasse appena la traccia della sua
prima condizione; la regina con le proprie mani lo stazzonò
senza versare una lagrima; dopo che da lei era stato
scoperto infedele, ed una donna fiamminga averle rapito
il cuore del marito, ella non pianse più. Il corpo fu posto
sopra un magnifico carro tirato da quattro cavalli,
andandogli dietro un lungo codazzo di ecclesiastici, e di
nobili, i quali lasciarono la città insieme con la regina
la notte del 20 Decembre. Giovanna viaggiava la notte
adducendone per ragione: «che una vedova, la quale abbia
perduto il <i>sole della sua anima</i>, non deve esporsi alla
luce del giorno.» Quando poi fermavasi il corpo del suo
defunto marito veniva depositato in qualche chiesa, o monastero,
dove si celebrava l'ufficio funebre come se Filippo
fosse morto pure allora, e guardie armate vigilavano
il feretro, a fine principalmente d'impedire che
qualunque donna profanasse il luogo con la sua presenza. — In
altro viaggio a piccola distanza da Torquemada ella
ordinò, che il cadavere fosse portato nel chiostro di certo
convento; credeva che lo abitassero frati, ma quando seppe
che ci albergavano monache, presa da orrore, fece senza
porre tempo frammezzo trasferirlo in campo aperto: quivi
ella si accampò circondata da tutto il suo seguito, fatto
prima aprire la cassa per riscontrare lo stato del cadavere;
il vento essendosi levato gagliardo spense le torce,
onde passarono la intera notte a ciel sereno, nel buio, e
al freddo.
</p>

<p>
<a id="note20" href="#tag20">20.</a> Nella inopia di libri in questo paese non ho potuto
rintracciare chi fosse l'arcivescovo di Napoli nel 1588.
Bene scartabellando su i libri trovo un Bartolommeo
<i>Chiaccarello</i>, che scrisse un libro <i>de Archiepiscopis Neapolitanis</i>,
ma sì vattelo a pesca: potrei andarmene fino
a Napoli a riscontrarlo nelle Biblioteche; e ci andrei se
da un lato non mi trattenesse il pensiero che per un arcivescovo
non vale il pregio mettersi in viaggio, e il Lamarmora,
che nonostante la mia medaglia di deputato,
parmi civile e militare a bastanza da cacciarmi nel Castello
dell'Uovo con somma esultanza di tutti i Napolitani,
come non mancherebbero scrivere i Giornali ministeriali.
Alfonso Caraffa sembra che alla morte dello zio
Pontefice contasse appena quindici anni, e arrivò ai ventiquattro
non bene compiti: «il cardinale di Napoli, giovane
di regolati costumi, pieno di umiltà e modestia,
non si partiva mai dal fianco del Papa, intanto che
molti il biasimavano: quasi che col tenere sempre rinchiuso
seco questo giovanetto, che non passava l'età di
quindici anni ed era anco di complessione delicata,
senza dargli adito a ricrearsi, potesse manifestamente
pregiudicare alla sua salute, e ridurlo a termine di qualche
perniciosa abitudine, come l'esito dimostrò, essendo
il Cardinale pochi anni vissuto dopo il Papa, e morto
appena allo arrivare del venticinquesimo anno.» <i>Guerra
degli Spagnuoli contro Papa Paolo IV</i> di <span class="smcap">Pietro Nores</span>,
C. 4. Ora Paolo essendo morto il 18 agosto 1559, il Cardinale
Alfonso gli tenne dietro nel 27 Agosto 1565. — Tanto
avverto perchè o non mi appuntino di anacronismo,
o avvertano questo essere stato per me volontario fallo.
Circa poi ai rinfacci, che gli muove il Marchese d'Ayerba
pur troppo veri, ce gli attesta la storia. Al duca di Palliano
tagliarono il capo per avere fatto strangolare la moglie
Violante Garlonia rea di adulterio con Marcello Capece,
e il cardinale Alfonso strozzarono come complice di questo
delitto: però non fu il solo, ed altri imputarono misfatti
così all'uno come all'altro, che non importa discorrere;
narrasi, che la prima corda messa intorno al collo del
cardinale Alfonso nello strozzarlo si ruppe, e fu mestieri
adoperarci la seconda; su di ciò uno <i>elegante spirito</i>,
scrive il Summonte, compose il seguente distico:
</p>

<div class="poem">
<p><i>Extinxit laqueus vix te Caraffa secundus,</i></p>
<p><i>Tanto enim sceleri, non satis unus erat.</i></p>
</div>

<p>
(Te appena uccise il secondo capestro, o Caraffa, però che
a tanta colpa non ne bastasse un solo).
</p>

<p>
E pure Pio V, che dicono <i>santo</i>, dichiarò nulla la sentenza,
la morte ingiusta, i processi falsificati, e il fiscale,
che fabbricò il processo, quasi pubblico ladrone dannò
alla forca. Come si chiamava cotesto fiscale? Si chiamava
<i>Palantieri</i>, ma non monta: <span class="scp">I FISCALI SONO IN TUTTI I TEMPI
TUTTA UNA COSA, FANGO E SANGUE</span>. Don Antonio marchese
di Montebello scampò a Napoli, il figliuolo cardinale Alfonso
non volle o non potè fuggire, e fu prima sostenuto
in Castello e poi condannato in centomila scudi da pagarsi
dentro certo tempo, e questo per tante gioie che
non si poterono rinvenire dopo la morte dello zio. I Cardinali
non potendo altro fare, mossi dalla sventura, e dalla
bontà del giovane, si collettarono raccogliendo diecimila
scudi, i quali posero nella Camera apostolica per liberarlo,
e di più molti fra loro sodarono per lui chi in quattro,
chi in cinque, e chi in diecimila scudi, fra i quali Santa
Fiora, e Farnese. Il Papa, secondo il costume di cui regge
perverso, studioso di dare alla soverchieria sembianza di
generosità, gli rimetteva venticinquemila scudi; ma non
per tanto lasciava il Cardinale libero di uscire di Roma,
onde il Marchese suo padre, venduta una delle sue terre,
lo riscattò; ed egli, uscito dalla città funesta alla sua famiglia,
si ridusse a Napoli, dove visse e morì onorato,
e compianto dall'universale.
</p>

<p>
Aggiunta. Per le ragioni allegate dissuaso di recarmi
a Napoli alla pesca di un Vescovo ci spedii una lettera,
alla quale un dotto ecclesiastico fece la seguente risposta:
«non si è trovato il <i>Chiaccherello</i>, bensì nella Biblioteca
di San Domenico maggiore il <i>Parascandolo</i>, donde si cavano
le seguenti notizie. Annibale da Capua dei duchi di
Termoli patrizio napolitano successe al beato Cardinale
di Arezzo nella Chiesa di Napoli che governò dal 1578
al 1596; reputato solenne giureconsulto, Gregorio XIII
prima lo creò referendario di Segnatura e prelato domestico;
poi nel 1576 nunzio straordinario allo Imperatore
Rodolfo II, e quindi alla Repubblica di Venezia. Sisto V
lo spedì nunzio apostolico co' poteri di legato <i>a latere</i> a
Stefano <i>Battory</i>, poi alla Dieta polacca. Nel 1595 convocò
a Napoli il sinodo diocesano per la riforma dei costumi
del clero e del popolo;» il restante delle laudi si legge
nel suo epitaffio ch'è lungo lungo. Questa notizia essendo
giunta tardi, non ho mutato nulla; <i>j'ai fait mon siège</i>
esclamai come lo storico Vertot, e non rimossi dal posto
il Caraffa, perchè dava ad ogni modo saggio degli uomini
e dei tempi.
</p>

<p>
<a id="note21" href="#tag21">21.</a> Pietro Aretino incomincia la satira a Cosimo I col
verso:
</p>

<div class="poem">
<p>
Al tempo che volavano i <i>pennati</i>.
</p>
</div>

<p>
<a id="note22" href="#tag22">22.</a>
</p>

<div class="poem">
<p>Senz'arme n'esce e solo con la lancia</p>
<p>Con la qual <i>giostrò Giuda</i>.</p>

<p class="i4"><i>Purgat.</i> 20.</p>
</div>

<p>
<a id="note23" href="#tag23">23.</a> Però alcuni sostengono la Venere dei <i>Medici</i> fosse
per lo appunto quella di Gnido.
</p>

<p>
<a id="note24" href="#tag24">24.</a> Diego di Alcalà dell'ordine dei Francescani canonizzato
da Sisto V nel 1588.
</p>

<p>
<a id="note25" href="#tag25">25.</a> Ormai è comune errore, che Popilio Lena fosse il
legato romano che chiuse Antioco nel cerchio; chi veramente
lo fece si chiamava Gneo Ottavio. <span class="smcap">Cicerone</span>,
Phil. 9. <span class="smcap">Plinio</span>, Hist., L. 34, c. 14.
</p>

<p>
<a id="note26" href="#tag26">26.</a> Tali con altri molti fu creduto che molinasse in quel
suo fervido cervello Sisto V: è certo che in Persia, e co'
maggiorenti degli Arabi e dei Drusi tenne pratica, non
meno che con altre parti di Oriente: armò galere, si fece
amico Stefano Battori re di Polonia, e sottoposte a lui le
forze della Moscovia ebbe per fermo di salutarlo compagno
e capitano nella impresa contro i Turchi. Su i Moscoviti
egli esercitava autorità grande fino da quando
Ivano Vasiliovitz tzar di Mosca mandò oratore a Roma,
e parve mirabile per la barbarie sua: le credenziali di
che andava munito per Venezia dicevano: <i>al grande governatore
della signoria di Venezia</i>, ed interrogato della
ragione di siffatto titolo rispose: per comune opinione
in Moscovia reputarsi la Venezia dominio del Papa dov'egli
inviasse governatori come a Bologna, e questo
nel 1580! Il vino invece di temperare con l'acqua mescolava
con l'acquavite, comecchè gliene apparecchiassero
dei più fumosi. Non volendo questo ambasciatore per
nessun verso baciare il piede al Papa, Sisto, allora cardinale
di Montalto, con tante buone parole lo raumiliò,
che alla fine si chiarì disposto a farlo; conservando poi
sempre, finchè stette in Roma, usanza con lui, così lo edificava
co' costumi, co' sermoni e con le opere che partendo
disse: — tanto avere provato il cardinale di Montalto
diverso dagli altri, che se fratelli erano, di certo egli
ebbe a nascere bastardo. — Questo moscovita poi, perché
udiva che si chiamavano fratelli fra loro, credè che fossero
davvero figliuoli di un medesimo padre. — Quanto
al concetto di restituire il commercio di oriente alla Italia
conquistando l'Egitto e mettendo il mediterraneo in
comunicazione col mare rosso, ne abbiamo memoria dal dispaccio
del 23 agosto 1587 dell'Oratore Gritti al senato
di Venezia, nè manca monumento storico della strana
pratica di far succedere don Michele Peretti ad Enrico III:
così ne parla il Ranke nella <i>Storia del Papato</i>, T. III. — Questo
occorre in certa memoria del signor di Schomberg
maresciallo di Francia sotto Enrico III, che si conserva
nella biblioteca imperiale di Vienna, n. 114, fra i
manoscritti di Hohenbaum: «Qualche tempo dopo la morte
del signore di Guisa accaduta a Blois il cardinale Morosini,
per parte del santo padre, propose che dove S. M.
avesse voluto dichiarare il marchese di <i>Pom</i> (il nome
certamente è errato) suo nipote erede della corona, e farlo
accettare con le richieste solennità, il Papa da parte sua
lo assicurava di fare in guisa che il re di Spagna concedesse
in matrimonio al prelodato suo nipote la infante,
donde avrebbero avuto termine i disordini della Francia.
Il signor di Schomberg afferma come S. M. mostrandosi
propenso ad accettare il partito, egli giunse a mandarlo
a monte persuadendo il re che questo tornerebbe a rovesciare
l'ordine di Francia, abolire le leggi fondamentali
e lasciare ai posteri testimonio perenne della dappocaggine
e pusillanimità sue.»
</p>

<p>
<a id="note27" href="#tag27">27.</a> O della Mentana.
</p>
</div>

<div class="tnote">
<p class="tntitle">
Nota del Trascrittore
</p>

<p>
Ortografia e punteggiatura originali sono state mantenute, così come
le grafie alternative (vice-cancelliere/vicecancelliere, follia/follìa, scancìo/scancío e simili), correggendo senza annotazione
minimi errori tipografici. Per la nota n. 16 è stato aggiunto il richiamo, mancante nell'originale, alla fine del capitolo VI.
</p>
</div>

<p>&nbsp;</p>
<p>&nbsp;</p>
</body>
</html>
